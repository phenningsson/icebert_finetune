Jſlendinga boc gorþa ec fyrſt byſcopom ǫrum þorlaki oc katli. oc
ſyndac bęþi þeim oc Sęmundi presti. En
meþ þvi at þeim licaþi ſva at hava eþa þar viþur
auka þa ꜱcrifada ec þeꜱa of et ſama far fyr
vtan attar tolo oc conunga ęvi oc iǫce þvi er
mer varþ ſidan cuɴara oc nu er geʀ ſagt a
þeꜱi en a þeiʀi. En hvatki eſ eſ i froþom
þeꜱom þa er ſcyllt at hava þat helldur er ſaɴara reyniſc
Halfdan Hvitbeiɴ upplendinga conungr
Sonr Olafs Tretelgio Svia conungſ vaſ
faþer aiſteinſ fretz fꜹþvr Halfdanar
ens millda oc enſ matar illa foþor Goþroþar veiþiconungſ foþor halfdanar enſ ꜱvarta foþor Harallz enſ
Harfagra eſ fyrſtr varþ þeꜱ kynſ einn conungr
at ollom Norvegi
Iɴ hoc codice contiɴeɴtur capitvla
fʀa Iſlanz bygþ . i. fra laɴ⸌a⸍mſ moɴom
ii. oc lagaſetning. fra alþingiſ ſetnıng
iii. fra miꜱeriꜱ tali iiii. fra fiorþvngadeilld . v. fra Grenlaɴz bygþ . vi. fra þvi er

Criſtni kom a Jſland vii. fra byſcopom vtlendom
viii. fra Jſleifi byſcopi ix. fra Gizori byſcopi x. 2.
Incipit Libellus Jſlandorum
Jſland byɢþiſc fyrſt vr Norvegi a
dogom Harallz enſ Harfagra Halfdanar ſonar enſ Svarta fyr þaɴ tiþ at ętlon oc
tolo þeira Teitz foſtra mins þeꜱ maɴz er ec kunna
spacaſtan ſonar Jſleifs byſcops. oc þorkelſ fꜹþor broþor mins Gelliſ ſonar er langt muɴþi fram oc þoriþar
Snorra dottor Goþa eſ bęþi vaſ marg ſpoc oc olivgfroþ eſ Jvar ʀagnarſ ſonr Loþbrokar let drepa
eadmund eɴ Helga Engla conung En þat vaſ dccc.lxx. epter burþ Criſtz at þvi eſ ritiþ eſ i ſogo hanz Jngolfur het maþur Noreɴ eſ ſaɴliga
er ſagt at føre fyrſt þaþan til Jſlandz þa eſ Haralldur eɴ Harfagri var xvı vetra gamall
en i aɴat ſiɴ fám vetrom ſiþarr. Haɴ bygþi
suþr i ʀajkiar vic. þar er Jngolfſ hofþi kallaþr.
fyr ꜹſtan Minþacſ ꜽri ſem hann kom fyrſt a
land. en þar ingolfs fell fyr veſtan Olfoſſ á eſ
hann lagþi ſina eigo a siþan. I þaɴ tiþ vaſ Jſland
viþi vaxit a miþli fiallz oc fioro. Þa voro her meɴ
Criſtner þeir er Norþmeɴ kalla papa. En þeir foro
ſiþan a brꜹt af þvi at þeir villdo eigi veſa her viþ
Heiþna meɴ. oc leto epter bøcr irſcar oc biollor

oc bagla af þvi matti ſcilia at þeir voro meɴ Jrſcer
En þa varþ fǫr manna mikil mioc vt hingat yr
Norvege Til þeꜱ vɴz conungreɴ Haralldr baɴaþi
af þvi at honom þotti Landauþɴ nema. þa ſęttuſc
þeir a þat at hverr maþr ſcylldi giallda conungi v.
avra ſa er eigi vęri fra þvi ſciliþr. oc þaþan føri
hingat. En ſva er sagt at Haralldr vęri Lxx vetra
conungr oc yrþi atrøþr. þꜹ hafa vpphǫf veriþ
at gialldi þvi eſ nu er kallat Laɴdaurar. en þar
gallzk ſtuɴdom meira en stuɴdom miɴa. vnz Olafr
eɴ Digri gorþi ſcyrt at hverr maþr ſcylldi giallda
conungi halfa mork ſa er føri a miþli Norvegſ oc
Jſlaɴz. nema conor, eþa þeir meɴ eſ hann nęmi frä
Sva ſagþi þorkell oſſ Gelliſ ſonr 3.
Hrollaugr ſonr ʀꜹgvallz iarls a Møri bygþi
auſtr a Siþv. þaþan ero Siþv meɴ komner.
Ketilbiorɴ Ketilſ ſonr maþr Norøɴ bygþi ſuþur
at Moſfelli eno ǫfra. þaþan ero moſfillingar comner.
Ǫþr dotter Ketils flatnefs Herſis Norønſ
bygþi veſtr i Bręiþa firþi. þaþan ero Bręiþfirþingar comner.
Helgi enn magri Norøɴ ſonr Eyvindar ꜹſtmaɴz
byɢþi norþr i Eyiafirþi þaþan ero Eyfirþingar comner.
En þa eſ Jſland vaſ viþa byɢt orþit. þa hafþi
maþr ꜹſtrøɴ fyrſt Log vt hingat yr Norvegi ſa
er Vlfliotr het. Sva sagdi Teitur oſſ. oc voro þa

Vlfliötz Log kolloþ Haɴ var faþer Guɴars er
Diuffdæler ero comner frä i eyiafirþi; En þav
voro fleſt ſett at þvi ſem þa voro Golaþingſ Log eþa
rǫþ þorleifs ens Spaca Horþa caraſonar voro til hvar viþ
ſcylldi auca eþa af nema, eþa aɴaɴ veg setia
Vlfliotr var ꜹſtr i Löni En ſva er sagt at Grimr
Geitſcor vęri foſtbroþer haɴſ sa er kaɴaþi Jſland alt
at raþi haɴſ aþr alþingi vęri att. en honom fecc
hverr maþr pening til a landi her. en hann gaf fe þat siþan
til Hofa 4.
Alþingi vaſ sett at räþi Vlfliötz oc allra Laɴzmaɴa þar er nu eſ. En aþr vas þing a Kialarneſi þat eſ þorſteiɴ Ingolfſſonr Landnäma mannz faþer
þorkels mana Logſogo manns hafþi þar oc hofþingiar
þeir eſ at þvi hvrfv En maþr hafþi ſecr orþit of
þręls morþ eþa leyſingſ sa er land atti i Blaſcogom
hann es nefndr þorer Croppinſkeggi En dottor ſonr
hans eſ callaþr þorvalldr Croppinſkeggi. sa eſ for siþan
i Auſtfiorþo oc breɴdi þar iɴi Guɴar broþor ſinn.
Sva sagþi Hallur Orækia ſonr En sa het Kolur eſ
myrdr vaſ. Viþ hann eſ keɴd gea ſv eſ þar eſ kolloþ
siþan Cols gea ſem hręen fuɴduſc. Land þat varþ ſıþan
allzheriar fe. En þat logþo Laɴdz meɴ til alþingisnꜽzlo. Af þvi eſ þar Almeɴing at viþa til alþingis
i scogom. oc a hęiþom hagi til Hroſſa hafnar. þat
sagþi Vlfheþiɴ oſſ.

Sva hava oc spacer meɴ ſagt. at a Lx vetra yrþi
Jſland albygt ſva at eigi vęri meiʀ siþan: Þvi nęr tok
Hramɴ Logſogo Hængs ſonr Laɴama manſz, nęſtr
Vlflioti oc hafꝺi xx. sumor Hann var yr ʀangarhverfi þat var Lx. vetrum epter drap eadmundar
conungſ. vetri eþa tveim aþr Haralldr en Harfagri
yrþi dꜹþr at tolo spacra maɴa. Þorareɴ ʀagabroþer ſonr Ǫleifs Hialta toc Logſogo nęſtr Hramni oc
hafþi onnor xx. haɴ vaſ borgfirþer 5.
That vaſ oc þa eſ ener Spocoſto meɴ a laɴdi her
hofþo taliþ i tveim miſſerom fiora daga eɴſ fiorþa
huɴdraþſ. þat verþa vicur ii. eɴſ ſetta tegar en monoþr
xii. þritøgnattar oc dagar iiii umbfram þa mercþo þeir
at solargangi at sumar et munaþi aptr til varſ enſ
en þat cuɴne engi ſegia þeim at degi einom vaſ fleira
en heilom vicom gegɴdi i tveim miſſerom oc þat olli
Enn maþr het þorſteiɴ Surtr haɴ vaſ Breiþfirþſcr
sonur Hallstęins þorolpſſonar morſtrarſceggia Landnama maɴs; oc Oſcar þorsteins dottor enſ rauþa
Hann drꜽmþi þat at hann hygþiſc veſa at Logbergi þa
es var fiolment oc vaca enn hann hugþi alla menn
aþra ſofa en siþan hvgþiſc hann sofna, en hann hugþi þa
alla menn aþra vacna þaɴ draum reþ Øſyfr Helgaſonr moþor faþer Gellis þorkels ſonar ſva at aller menn myɴdi
þegn varþa meþann hann męllti at Logbergi en siþan eſ hann
þagnaþi at þa myndi aller þat röma es hann hefþi męllt

Enn þeir voro baþer Spaker menn mioc. Enn ſiþan eſ meɴ
qvomo til þingſ þa leitaþi hann þeꜱ räþs at Logbergi at
et ſiaunda hvert sumar scylldi auka vicu. oc freiſta
hve þa hlyddi. En ſva sem Oſyfur reþ draumenn þa
vǫcnoþo aller meɴ viþ þat vel. oc vas þa þat þegar
i Log leidt at raþi þorkels mana oc annarra spacra
manna. at retto tali i hverio are v. dagar eɴſ fiorþa
hunþraþs ef eigi eſ Hlaup är enn þa einom fleira
enn at ǫro tali verþa IIII. En þa eſ ꜽcſc at ǫro tali
et ſiaunda hvert at vico en øngo at hinu þa verþa vij
ǫr ſaman iamɴ Long at hvorotveggia. En ef hlaupǫr
verþa II a miþli þeira eſ ꜹka ſcal þa þarf ꜹca et
setta 6.
Þinga dęilld mikil varþ ä miþli þeira Þorþar Gellis
sonar Olęifs feilaɴſ yr bręiþafirþi. oc Odz
þeꜱ er kallaþur var Tungu Oddr. haɴ var
Borgfirþſcr. þorvalldr sonur hans vas at breɴo Þorkels bluɴketils ſonar meþ Hæſna þori i Ǫrɴolfsdali: en þorþr Geller varþ hofþingi at soceɴe. af
þvi at Herstęinn Þorkelſſonr Bluɴ ketilſſonar atti Þorvnni
syſtor dottor hans. Hon vas Helgo dotter oc Guɴarſſ
syster jofriþar es þorstęinn atti Egilsſonr Enn þeir voro sotter
a þingi þvi es var i Borgarfirþi i þeim staþ es siþan es
kallat Þingnes. Þat voro þa Log at Vigſacar scylldi
sækia a þvi þingi eſ nęſt vaſ vett vangi. En þeir borþoſc

þar oc matti þingiþ eigi heyiaſc at Logum þar fell
þorolfur refur broþer Ǫlfs i Dolom yr liþi þorþar
Gellis. En siþan foro sacarnar til alþingis. oc borþuſc
þeir þar þa eɴ. þa fellu meɴ yr Liþi Oddz. enda varþ
secr haɴ Hæſna þorir oc drepiɴ siþann. oc fleiri
þeir es at breɴvɴi vǫro. Þa talþi þorþr Geller tǫlo vmb.
at Logbergi Hve illa moɴom gegndi at fara i ocuɴ
þing at ſækia of vıg eþa harma sina. oc talþi hvat
honom varþ fyrir aþr hann mętti þvi mali til laga
coma. oc qvad ymiſſa vandręþi møndo verþa ef eigi
reþiſc bætur ä. Þa vas landino ſcipt i fiorþunga
sva at iii. vrþu þing i hveriom fiorþungi. oc scylldu
þingunautar ęiga hvar ſac ſocner saman. Nema i
Norþlendinga fiorþungi voro iiii. af þvi at þeir vrþu eigi
a aɴat satter. þeir er fyr norþan voro Eyiafiorþ vill·
du eigi þangat sækia þingiþ oc eigi i Scagafiorþ
þeir es þar voro fyr vestan. en þo scylldi iǫfn domefna oc Logretto scipon yr þeira fiorþungi ſem
or einom hveriom oþrom. Enn siþan voro sett fiorþungarþing. Sva sagþi oſſ Vlfheþin Guɴars ſonr Logſogomaþr. þorkell mane þorſteinſſonr jngolfs ſonar toc Logſogo
epter þorarinn ʀaga broþor. oc hafdi xv. sumor
þa hafþi þorgeir at Lioſavatɴi þorkelſſonr xvij
sumor 7.
Land þat eſ kallat eſ Grænland faɴzc

oc bygþiſc af Iſlande. Eirikr eɴ ʀauþi het maþr
Breiþfirdſcr es for vt heþan þängat. oc nam þar land
er ſiþan es kallaþur Eiriks fiórþur. Haɴ gaf nafn landino oc kallaþi Grænland. oc qvaþ meɴ þat myndv
fyſa þangat farar at landiþ ætti nafn gott. þeir
fundo þar maɴaviſter bęþi auſtr oc veſtr a Landi.
oc kęiplabrot oc steinſmiþi þat eſ af þvi ma ſcilia
at þar hafþi þeſſ conar þiöþ fariþ eſ Vinland hefer
bygt oc Grænleɴdingar calla Screlinga En þat
vas es hann toc byɢva landiþ xiiii vetrom eþa xv
fyrr en Criſtni qvæmi her a Jſland at þvi er sa
talþi fyrer þorkeli Gelliſſyni a Grænlandi er sialfur
fylgþi Eirike enom ʀauþa vt 8.
Olafur rex Tryɢvaſonr Olafs ſonar Harallz ſonar
eɴſ Harfagra com Criſtni i Noreg, oc a
Jſland hann sendi hingat til laɴz prest þann er het
Þangbrandur oc her kendi monnom Cristni oc ſkirþi
þa alla es viþ Tru toco. En Hallur a Siþu þorsteins ſonr let ſciraſc ſnimhendis. oc Hiallti Sceggiasonur yr þiorsardali. oc Gizor eɴ Hviti Teitzſonr Ketilbiarnarſonar fra moſfelli. oc marger hofþingiar aþrer. Enn þeir voro þo flęiri es i gegn męlto oc
neitto. Enn þa er hann hafþi her veriþ einn vetr
eþa ii. þa for hann a braut. oc hafdi vegit her ii. menn
eþa iii. þa er hann hofþo nidt En hann ſagþi conunginom

Olafi eſ hann com auſtr allt þat es her hafþi yfir
hann gingiþ. oc let orvęɴt at her muɴdi Criſtni en
tacaſc. En hann varþ viþ þat reiþr mioc oc ętlaþi
at lata męiþa eþa drepa oſſa laɴda fyrer þa eſ þar voro
auſtr. En þat sumar et sama qvomo vtan heþan þeir
Gizor oc Hiallti oc þogo þa vɴdan viþ conungenn
oc heto honom vmbſyſlo ſiɴi til a nyia lęic at her
yrþi enn viþ Criſtniɴi tekit. oc leto ser eigi annars
von en þar mundi hlyþa En et nęſta ſumar epter
foro þeir auſtan oc prestur sa es þormoþr het. oc
qvomo þa i Veſtmaɴa eyiar eſ .x. vicur voro af sumri oc hafþi allt fariſc vel at. Sva qvad Teitur
þat ſegia es sialfur var þar. þa vas þat męlt et
nęſta sumar aþr i Logom at meɴ scylldi sva coma
til alþingis es x. vikur vęri af sumri. en þangat
til qvomo viku fyrr Enn þeir foro þegar inn til meginnlaɴz oc siþan til alþingis. oc goto at Hiallta
at hann vas epter i Laugardali meþ xii. maɴ af þvi
at hann hafdi aþr secur orþit fiorbꜹgſ maþr et
nęſta sumar a alþingi of goþgo. Enn þat vaſ til
þeꜱ haft at hann qvad at Logbergi qviþling þenna
Vil ec eigi goþ gøyia graj þykir mer fraja
Enn þeir Gizor foro vnz þeir qvomo i ſtaþ þann i hia Olfoſs vatni es kallaþr es Vellankatla. oc gøorþo
orþ þaþan til þings at a mot þeim scylldi coma

aller fulltings meɴ þeira af þvi at þeir hofþo spurt
at andſcotar þeirra villdi veria þeim vigi þing·
En fyrr en þeir føri þaþann þa kom þar riþandi Hiallti oc þeir er epter voro meþ honom. En
siþan riþv þeir a þingit. oc qvomu aþur a mot þeim
frændur þeira oc viner sem þeir hofþo ęſt. En ener heiþ·
nu meɴ Hvrfu ſamann meþ alvępni oc hafþi ſva
nęr at þeir myndi beriaſt at eigi of ſa a miþli
En annaɴ dag epter geingu þeir Gizor oc Hiallti
til Logbergs, oc bǫro þar upp erindi sin. Enn ſva
er sagt at þat bęri fra Hve vel þeir męltu. En þat
gørþiſc af þvi at þar nefnþi annar maþr at oþrom
vatta. oc sogþvsk hvarer yr Logom viþ aþra
ener Crıſtnu meɴ oc ener Heiþno. oc gingo siþan frä
Logbergi þa bodo ener Criſtno meɴ Hall a Siþo at
hann ſcylldi log þeira vpp ſegia þav eſ Criſtnenne scyll·
de fylgia Enn hann leyſtiſc þvi vndan viþ þa at hann
Caypti at þorgeiri Logſogo maɴi at hann scylldi
vpp ſegia. en hann vas enn þa heiþinn. En siþan es meɴ
qvomo i bvþer þa lagþiſc hann niþur þorgeiʀ. oc
bręiddi felld sinn a sic oc hvilþi þann dag allann
oc nottena epter oc qvad ecke orþ. En of morgoneng epter settiſc hann vpp. oc gørþi orþ at meɴ
scylldi ganga til Logbergis. Enn þa hof hann tolo

sina vpp eſ meɴ qvomo þar oc sagþi at honom þotti
þa comit hag maɴa i onytt efni ef meɴ scylldi
eigi hafa aller Log ęin a landi her. oc talþi fyrer
moɴom a marga vega at þat scylldi eigi läta verþa
oc ſagþi at þat muɴdi at þvi oſætti verþa eſ viſavon vas at þęr barſmiþer gørþiſc a miþli manna
es landeþ eyddiſc af Haɴ sagþi fra þvi at
conungar yr Norvegi oc yr Danmorco hofþo haft
ofriþ oc oʀostor a miþli sin langa tiþ til þeꜱ vnz
laɴz meɴ gørþo friþ a miþli þeira þott þeir villdi eigi
Enn þat räþ gørþiſc sva at af stundu senduſc þęir
gerſemar a miþli. enda hellt friþr sa meþann þeir
lifþv En nv þykker mer þat räþ qvaþ hann at ver
latem oc eigi þa raþa. er meſt vilia i gegɴ gaɴgaſc oc miþlom sva mál a miþli þeira at hverertvegio havi nacqvat sins mäls oc hovom aller ein
Log oc ęinn siþ. þat mon verþa satt eſ ver ſlitom i
sundr Logen. at ver monom ſlita oc friþeɴ. En
hann lauc sva mali sino at hvarer tveggio jotto þvi
at aller scylldi ein Log hava þav sem hann reþi vpp
at seigia. þa vas þat męllt i logom at aller meɴ
scylldi Criſtner veſa oc scirɴ taca þeir er aþur
voro oſcirþer a landi her En of barna vtburþ scylldo standa en forno log oc ov Hroſſakiotzät. Scylldo meɴ blota a lavn ef villdo. en varþa

fįorbaugs garþ ef vottom of qvæmi viþ Enn
siþar fom vetrom var sv heiþni af numen ſem onnor. Þeɴa atburþ ſagþi Teitur oſſ at þui er Criſtni com a jſland. En Olavur Tryɢva ſonr fell et
sama svmar at sogo Sęmundar preſtz. þa barþiſc
hann viþ Svein Harallz ſon Dana conung. oc Olav en
Sønſca Eiricſ ſon at Vpſolum Svia conungs oc Eiric
eſ ſiþann vas iarl at Norvegi Hǫconarſon Þat vas
cxxx. vetrum epter dräp eadmundar. enn M.
epter burþ Criſtz at alþyþo tali 9.
Theꜱi ero novɴ byſcopa þeira es veriþ hafa a Jſlandi utlender at sogo Teitz. friþrecur com i heiþni her. en þeꜱer voro siþann. Biarnharþur en böcvïſi v. ǫr Colr fǫ ǫr. Hroþolvr
xix ǫr. Jꜹhan eɴ irſki fǫ or. Biarnharþur xix.
or. Heinrecur ii. or. Enn qvomo her aþrer v.
þeir ed byſcopar qvoduſc veſa. Ornolfur oc Goþiſcolcr. oc iii. Ermſkir Petrus oc abraham oc
Stephanus.
Grimur at moſfelli Svertings ſonr toc Lꜹgsogo epter þorgeir. oc hafþi ii. sumor. en þa
fecc hann lov til þeꜱ at Scapti þoroddz ſonr hefþi syſtor son hanz af þvi at hann vaſ Häſmęltur sialfur.

Scapti hafþi Logſogo xxvii. svmor . Hann setti
fimtar doms Log. oc þat at engi vegandi scylldi
lyſa vig a hendr oþrom maɴi en ſer. En aþr voro
her slic log of þat sem i Norvegi a hanz dogom
vrþo marger hofþingiar oc ʀikis meɴ seker eþa
Landflotta. of vig eþa barſmiþer af rikis sǫcom
hanz oc landſtiorn. En hann andadiſc a eno sama are
oc Olavur en Digre fell. Haʀallz ſonr Goþroþar ſonar
Biarnar ſonar Harallz ſonar ens Harfagra. xxx vetrum
siþar en Olavr felli Tryɢvaſonr þa toc Steiɴ
þorgeſter ſonr Logſogo oc hafþi iii. svmor. þa hafþi
þorkell Tiorva ſonr xx. sumor. þa hafþi Geller
Bolvercſ ſonr ix. sumor. 10.
Jſleifur Gizorar ſonr ens Hvïta vas vigþur til
byſcops a dogom Harallz Norvegs conungs Sigurþar ſonar
Halfdanar ſonar Sigurþar ſonar Hriſa Harallz ſonar ens Harfagra
Enn es þat ſo hofþingiar oc goþer meɴ at jſleifur vas
myklo nytri en aþrir keɴimeɴ þeir es a þvisa laɴdi
nęþi þa selldo honom marger sono sïna til læringar
oc leto vigia til presta. þeir vrþu siþan vigþer ii.
til byſcopa. Collur er var j vic austr. oc joan at
Holom. Jſleifur attı iii. sono. þeir vrþv aller hofþingiar
nyter. Gizor byſcop oc Teitur preſtr faþer Halls oc
þorvalldr★. Teit fæddi Hallur i Haukadali. sa
maþr es þat vas almęlt at milldaſtr vęri oc agęſtr

at goþo a landi her olęrþra maɴa. Ec kom oc til
Hallꜱ vii. vetra gamall vetri epter þat es Geller
þorkels ſonr foþor faþer minn oc foſtri andaþisc. oc
vaſc þar xiiii vetur. Guɴar en Spaci hafþi
tekit Logſogo þa es Geller let af. oc hafþi iii svmor. Þa hafþi Colbeiɴ floſaſonr vi. þat sumar er
hann toc Logsogo fell Haralldur rex a Englandi. þa
hafþi Geller i aɴat sinn iii sumu★r. þa hafþi
Guɴar i aɴat sinn i sumar. þa hafþi Sighvatur
Surts ſonr Syſtor sonr★ Colbeins viij. a þeim dogom
com Sęmundur Sigfuſ ſonr suɴann af fraclandi hingat til landz oc let siþann vigiaſc til preſtz
Jſleifur vas vigþur til byſcops þa es hann vas fimtøgur. þa vas Leo septimus pave. En hann vas en
nęſta vetur j Norvegi oc for siþann vt hingat
En hann andaþiſc i Scalahollti þa es hann hafþi allz verit
byſcop iiii. vetur oc xx Sva sagþi Teitur oſſ.
þat var a Drottins dęgi vi nottom epter Hatiþ þeira
Petars oc Pǫls Lxxx vetra epter Olavs fall
Tryɢvaſonar. þar vas ec þa meþ Teiti foſtra minom xii vetra gamall. En Hallur sagþi oſſ ſva.
eſ bęþi vas minnigr oc olyginn oc mundi sialfur
þat es hann var ſcirþur at þangbranþur ſcirþi hann
þrevetrann en þat vas vetri fyr, en Cristni vęri
her i log tekinn. en hann gørþi bv þritogur oc bio

Lxiiii. vetur i Haukadali. oc hafþi xciiii vetur
þa eſ hann andaþiſc. en þat vas of Hotiþ martens
byſcops a enom x vetri epter andlat Jſleıfs byſcops 11.
Gizor byſcop sonur Jſleifs vas vigþr til byſcops
at bæn laɴz maɴa a dogom Olavs conungs Harallz ſonar ii. vetrom epter þat es jſleifur andaþiſc. þann
vas hann annan her a landi en annan a Gautlandi. En þa
vas namɴ haɴſ rętt at hann het Giſroþur. sva sagþi hann
oſſ. Marcus Sceɢia ſonr hafþi Logſogo nęſtr Sighvati
oc toc þat sumar es Gizor byſcop hafþi einn vetur
veriþ her a landi. en for meþ iiii. sumor oc xx.
at haɴſ sogo er ſcrifoþ ęvi allra Logsogo manna a boc
þeꜱi þeira es voro fyrer vart minni. enn honom sagþi þorarinn broþer haɴſ oc Sceggi faþer þeira oc fleiri spaker
meɴ til þeira ęvi es fyrer haɴſ minni voro. at þvi eſ.
Biarni eɴ Spaki hafþi sagt. foþor faþer þeira es mundi
þoraren Logſogo maɴ oc vi aþra siþann. Gizor byſcop vas aſtſęlli af ollom Laɴz moɴom en hver maþr
aɴara. þeira es ver vitim her a landi hafa veriþ.
af aſtſęlþ haɴſ oc af tolom þeira Sęmundar meþ vmbraþi marcuꜱ Logſogo maɴz vas þat i Log leidt at aller
meɴ tolþo oc virþo alt fe sitt oc soro at rett virdt
vęri hvart sem vas i Lonþom eþa i lauſa aurum
oc gørþo tiuɴd af siþann. Þat ero míclar iartecner hvat hlyþner laɴzmeɴ voro þeim maɴi es hann com
þvi framm at fe allt vas virdt meþ Svarþogom

þat es a Jſlande vas oc landet sialft, oc Tiunder av
gørvar, oc Log a logþ at sua scal veſa meþan Jſland
es byɢt Gizor byſcop let oc Log leggia a þat at stoll
byſcops þeſs es a Jſlandi vęri scylldi i Scalahollti veſa en aþur vas hvergi. oc lagþi hann þar til stolſins
Scalaholltz land oc margra cynia auþæfe ǫnnor, bęþi
i londom oc i lauſom aurom. Enn þa es honom þotti
sa staþur hava vel at ꜹþævom þroazk, þa gaf hann
meir enn fiorþung byſcopsdoms sins til þeꜱ at helldr
vęri .ii. byſcops stolar a landi her enn einn sva sem
norþleɴdingar ęſtu hann til. Enn hann hafþi aþr latet
telia buendur a landi her. Oc voro þa i auſtfirþingaiorþungi vii. hundroþ heil. En i ʀangęinga fiorþungi x. en i Bręiþfirþinga fiorþungi .ix. en i ayfirþinga·
fiorþungi .xii. en otalþer voro þeir eſ eigi átto þingfarar caupi at gegna ov allt jſand.
Vlvheþiɴ Guɴarſſonr ens spaca toc Logsogo
epter Marcus. oc hafþi ix sumor. þa hafþi
Bergþorr Hrafɴſſonr vi. En þa hafþi Goþmundr þorgeirſſonr xii sumor. Et fyrsta sumar es Bergþor ſagþi log vpp vas nymęli þat gortt, at Log ór scylldi
scriva a böc at Havliþa moſſ ſonar of vetreɴ epter
at sogo oc vmbraþi þeira Bergþors oc aɴara spacra
maɴa, þeira er til þeꜱ voro tecner. Scylldu þeir gørua
nymęli þꜹ ǫll i ʟogom er þeim Litiſc þau betri
en en forno Log. Scylldi þau segia vpp et nęſta

sumar epter i Logretto oc þau oll hallda es enn meire hlutur maɴa męlti þa eigi gegɴ. En þat varþ
at framfara. at þa vaſ scrivaþur Vigſloþi, oc margt
aɴat i Logom. oc sagt vpp i Logretto av kennimoɴom
of sumar et epter. en þat licaþi ollom vel. oc męllti
þvi mangi i gegɴ. þat vas oc et fyrsta sumar es Bergþor sagþi Log vpp, þa vas Gizor byſcop Oþingførr af
sott, þa sendi hann Orþ til alþingis vinom sinom oc hofþingiom at biþia scylldi þorlac ʀunolfſſon þorleikſſonar broþor Halls i Haukadali at hann scylldi lata vigiasc til
byſcops. En þat gerþo aller sva sem orþ haɴſ qvomo
til. oc fecſc þat af þvi at Gizor hafþi sialvr fyrr
mioc beþit. oc for hann vtan þat sumar. en kom vt et
nęſta epter oc vas þa vigþur til byſcops. Gizor vas
vigþur til byſcops þa es hann var fertogur. þa vas Gregorius Septimus pape. en siþaɴ vas hann en nęſta vetr
i Danmorco, oc kom ov sumariþ epter hingat til laɴz
En þa es haɴ hafþi veriþ xxiiii vetur byscop sua ſem
faþer haɴſ. þa vas Joan Ǫgmundarſonr vigþur til byscops
fyrstr til stöls at Hölom. þa vas hann vetri miþur
en halffertogur. En xii vetrom siþar þa eſ Gizor
hafþi alls veriþ byscop xxxvi. vetur. þa vas þorlacur vigþur til byscops. hann let Gizor vigia til stöls
i Scalahollti at ser Livanda. þa vas þorlacur ii.
vetrom meir en xxx. En Gizor byscop andaþiſc xxx.

nottom siþar i Scala hollti a enom þridia deigi
i vicu Kalendarum Junij.
A þui äre eno sama obijt Paſchalis ſecundus
pape fyʀ en Gizor byſcop. oc Baldvine jorſalaconungr oc patriarcha i Hierusalem. oc Philippus Svia conungr. En siþar et sama sumar Alexius
Grikkia conungr. þa hafþi hann xxxviii vetur setiþ
at stoli i miclagarþi. En ii. vetrom siþar varþ alldamöt. þa hofþo þeir eyſteiɴ oc Sigurþur veriþ xvii.
vetur conungar i Norvegi epter magnus foþor siɴ Olafsſon Harallz ſonar þat vas cxx. vetrum epter fall Olafs
Tryɢvaſonar enn ccL. epter dräp eadmundar engla conungſ.
Enn dxvi vetrum epter andlat Gregorius pava þeꜱ
es Cristni com a England at þui es taliþ es. En hann
andaþisc a oþro äre conungdoms Foco kęiſara .dciiii.
vetrom epter burþ Criſtz at almaɴa tali. þat verþur
allt ſamaɴ mcxx. or Her lyxc sia boc 12.
þetta es cyn byscopa Iſlendinga oc ættar tala.
Ketilbiorn landnams maþr sa es bygþi
suþur at moſfelli eno øvra vas faþer Teitz
foþor Gizorar eɴſ Hvita foþor Jſleifs es fyrstur
vas byſcop i Scalahollti foþor Gizorar byscops
Hrollaugur Laɴdnams maþr sa es bygþi auſtr
a Siþu a Breiþabolſtaþ vas faþer Ozorar
foþor þordiſar moþor Halls a Siþo foþor Egils foþor þor

gerþar moþor Joaɴſ es fyrſtur vas byſcop at Holom.
Oþr laɴdnams cona es bygþi veſtr i Breiþafirþi
i Hvammi vas möþer þorsteins eɴſ ʀauþa foþor Oleivs
fęilans foþor þorþar Gelles foþor þorhilldar ʀiupu moþor þorþar
Heſthofþa foþor Carlſevnes foþor Snorra foþor Hallfriþar moþor
þorlacs es nu es byſcop i Scalahollti nęſtr Gizori
Helgi eɴ magri Laɴdnama maþr sa es bygþi
norþr i Eyiafirþi i Criſtneſi vas faþer Helgo
moþor Einarſſ foþor Eyiolfs Valgerþar sonar
foþor Goþmuɴdar foþor Eyiolvs foþor þorsteins foþor ketils es nu
es byſcop at Holom nęſtur Joaɴi
þeꜱi ero nofn langfeþga yɴɢlinga
oc breifirþinga
i. Yngui Tyrkia conungr .ii. Niǫrþr Sviaconungr .iii. Frayr iiii Fiolner. sa er do at
frid fröþa. v Svegþer. vi. Vanlandi.
vii. Uiſbuʀ viii. Domaldr. ix. Domaʀ .x.
Dyɢue .xi. Dagur .xii. alrecr .xiii. agne
xiiii. Yngvi .xv. Joruɴdr. xvi aun en
gamli xvii. Egill vendilcraca xviii. Ǫttar
xix aþiſll at vppſolom xx. Eyſteinn xxi.
Yngvaʀ xxii. brꜹt ǫnundur. xxiii Jngialldr
en illraþi xxiiii. Olavur Tretelgia .xxv. Halfdan Hvitbeiɴ vpplendinga conungr xxvi. Goþroþr
xxvii. Olafur .xxviii. Helgi xxix. Jngialldur

dottor sonur Sigurþar ʀagnars ſonar Loþbröcar xxx.
Oleivur eɴ Hviti xxxi. þorsteiɴ enn ʀauþi
xxxii. Oleifur Feilan es fyrſtur bygþi þeira a Jslandi xxxiii. Þorþur Geller. xxxiiii Eyiolfur
es skirþur vas i elli siɴi þa es Criſtni com a jſland
xxxv. þorkell xxxvi. Geller faþer þeira þorkelz
foþor Braɴz oc þorgils foþor mïns, enn ec heiter areaf drauma Joni.
HEinrekr er maðr nefndr jarll at
tign ok sat j Saxlande maðr foruitr ok nokkut hardraaðr. Drauma
maðr mikill sua at þat alfręgizst vm oll lond at saa myndi en·
gi draumr fyrir hann borinn at hann redi eigi sem efter gekk. af þesse sinni speki fe·
kk hann þaa framkuęmd at hann męgðizst viðr seaalfan keisarann i Sax·
landi ok fekk systur hans er Jngibiorgh het. voru þau ekki miok skaplík jarll
ok keisara syster þuiat hon var hinn mesti heilhugi. kristin vel ok hardla gudhredd
liktizst hon i þessu ollu keisaranum brodur sinum. keisarinn var ok kuęnntr. var hans fru
kyniuð vtan af flaanndr hardla vęn ok tiginborinn. Hafðe henni fylgt heim·
an einn v⟨n⟩gr maðr leiksueinn hennar er þionaðe henni i holl keisarans. Nu er at
vikia sogunni allt norðr j siotuni nokkuru sat einn forrikr bondi er as·
gautr het vel at ser gorr vm alla luthi milldr ok gestrisinn raaðuanðr ok re·
ttuiss goðr vrlausna við þaa er hans þurftu enda skorti hann ekki till. þui·
at hans ⟨r⟩ik domr stoð a morgum fotum bęðe landz ok lagar. vt aa sioinn fyrir
hofuð bęnum laagu þrear eyiar er hann aatti huerr vt af annarre var þar i fen·
adr hans eðr akrar. eðr ymisslegh orka til auinnings. Nu kemr þar tima
at aarferð hallazst i landinu gerizst veðratta kolld sua at korniz friofa·
dizst eigi saker þess at i slikum londum er þat almennings matr sem iord·
in gefr. varð fliott hit mesta hallęri ok varan sua at riker menn hofðu
varla mat i munn. kom þetta tillfelli sua till asgautz bonda sem annara
manna. leysti hann þo margs manz vandreðe vm eina rið. þuiat hann hafdi bu·
it i diuparra lagi bęði korn ok annan kost. var ok sua komit lausa godzi
landz manna at þat var miok strokit vt till kaupmanna medan þeir
hofðu nokkut till at kaupa fyrir sik kostinn. Ok sua sem menn voru stadder

j sua miklum harðindum dreymer asgaut bonda draum einn er honum fannzst vm mi·
kit. hann seger engum manni drauminn. þuiat þat var rikra manna haattr j saxlande ok nu
miok alsiða vorðit at heinrekr jarll skylldi einn raaða drauma alla þa sem
nokkors voru verder. þui hugsar bondinn sua at gera at sękia hans fund. tekr sina
fylgd ok ferr j vegh. þuiat foruitni draumsins flutti hann. Berr þat sua til einn mor·
gin aarla sem hann hefer eigi haalfsott veginn. at hann riðr framm vm eitt litið þor·
p þar var eitt hus i raaf reist ok smiðr at verki sinu. riðr bondinn rett fram með
þui nyia herbergi ok saker þess at hann var mikilhęfr maðr ok alfręgr i goðum lut·
um. Lętr smiðrinn huilazst oxinu ok kastar þegar orðum aa hann með eignar na·
fni sua segiandi. Huert skal riða bondi seger hann. Bondi suaraði. huerr spy⟨rr⟩ at
Smiðrinn seger. Ek heit Jon. Bondi spyrr þaa enn. Huerr er Jon fyrir ser. Smið·
rinn suarar. litill bonda sun er her sitr i þorpinu. Bondi spyrr þa enn huer·
su heiter fader þinn. Valltirr heiter hann seger smiðr. Er hann rikr maðr seger bondi
þat ferr fiarre seger smiðr. Uttan þu viler þat rikdom kalla at eiga mo·
rgh born. Ek þikkizst þat sea seger bondi at þu maatt mikils fiar afla
aa huerium maanaðe með handaumkum þinum. ef þu hefer smiðat kapellu þessa.
Jon suaraðe. þetta er skemma litill at fader minn hafi fyrir suefnhus. enn mennt·
an min er miok litil. fęrr ek þui smaatt at gert. enn þo nu bondi satt at
segia at þui helldr vpp i nokkoru laghe er ek spari mik eigi sem verdugt
er. Enn þoat ek se maðr vrikr er kunnig heferska þin. ok þui mantu vilia se·
gia mer nokkut af huert þu ętlar gerazst. þuiat þu ert eigi giarn til naudsynia la·
ust at rekazst vm land. Bondi suarar. þat er mitt erendi sem miok er titt i
landi þessu ok odrum naalegium rikium at sękia fund heinreks jarls. Jon suara·
de. Set er þa erendit. þik man dreymt hafa nokkut merrkiligt. eðr man
þat loghtekit at engi maðr j saxlandi kunni drauma raaða vtan heinrekr ja·
rll. Heyr her a sagði bondi. er þat till at þu þikkizst i nokkorum vęndum
hea þuilikum spekingi sem jarll er. Jon svarar. Eigi eru þat min orð at ek þi·
kkizst iafnvitr heinreki jarli. enda mundi sua fara þoat ek faatękr maðr
þyda nokkorn draum engu verr enn hann þa myndi engi trua. fyrir manna mun.
þvi hans fregð flytzst vm oll riki. enn ek liggr aa litlum kodda i husi
fodur mins. vaanligt er sagði bondi at sua fare sem þu sagder. enn eitt
veitt ek þo hellzst till at þu kynnizst milli manna ef þu hefr vpp at
segia mer huat mik hefer dreymt. ok siðan þyðingina þar með. smiðr

suarar þa. Meinfanga þikkizst þu nu leita bondi. synizst mer ok vndarligt
ef þu etlar mann vittrarra enn jarlinn i þessarre list. þuiat þat hefer eigi af hinn flutz
at hann raaðe vsagða drauma. enn þo man ek sua diarfr at profa till he·
lldr en ⟨u⟩ið skilim sua buit. Bondi jaattar þui. smiðr seger þa. þik dreymdi at
þu þottizst ganga vt af sęngh þinni ok standa fyrir karlldyrum a þinum hofuð
bę. enn þer er kunnigt at þar vndan liggia þriar eyiar er þu aatt. Syndizst þer
sem i landnorðr aa yzstu eyiunni gysi vpp logi mikill. ok saker veðrs er a stoð lagdi
logann till þeirar eyiarinnar er j miðiu var ok sem hann kom þar spruttu vpp
tveir elldar j þeiri eynni i landnorðr ok vtnorðr. felldu logarner sik saman ok gei·
ngu jnn at hinni þriðiu eyiunni. enn er þar kom. lupu vpp i henni þrir elldar af vt·
norðri fullu norðri ok landueðri ok geystizst siðan aller samt vpp a megi·
nland með sua horðum flug ok elldingum i allar ętter at þu hugder allt rikit mun·
du brenna. vart þu þui akaflega ręddr at þesse vaaðe styrði fyrst a þinn
bęigarð enn dreifðizst siðan sem ek sagde aðr. ok sua viðt sem þesse ognar·
lege elldr rann yfer brenndi hann eigi eitt hit minnzsta. Nu er þer kunnigt ef dr·
aumr þinn er nokkut sua fallinn. Bondi sagdi at alldre bar ord milli ok
ertþu afburðar maðr með vndarlegri vitzsku eðr huersu ręðr þu drau·
minn nu. Smiðr suaraðe. þyding þessa draums er mikil. enn eigi lǫng. j þes·
sum sex stoðum ok i sier hueria ętt sem elldrinn kom vpp leynazst jarðfol·
gin fe er hermenn hafa grafit niðr efter fornum sið sem titt var aaðr menn hey·
ia harðar orrostur at bera fe a land en griot a skip. Nu er liost bondi at
þetta fe allt er þin eign. ok þui lagðe logann fyrst at þinum bę enn siðan
vt i rikit beggia vegna at þu mannt finna ok vpp grafa ok till þin heim
flytia ok sidan dreifa sem þu ert vanr till tueggia handa sua at margr
man fullsęll verða af þinni eig⟨n⟩. enda er nu þydingin veitt iafnsonn
sem aaðr var draumrinn. Bondi suarar. þu seger mikla luthi sua at ek veit
varla huat ek skal vpp taka. þat man þikkia vuęnt minnar handar
ef ek gef sua mikinn trunad ordum þinum vkunnigs mannz at ek seti
aftr mina ferð ok munu menn lęgia at mer ef ek treysti sua miok þer
enn finn ek eigi heinrek jarll efter allra manna sið einkannlega ef þat
profazst fiuk eitt er þu seger mer. Smiðr suaraðe. Ekki er vm þat at
tala bondi at þu muner aftr snua þott mer vęri þat hugfelldra. þuiat
þangat velltr sem vera vill. enn þo man sua fara at vuilia þinum at þu

mant gera mer meinn viðr heinrek jarll með ordum þinum. þu mant geta tals
okkars ok likazst at þa se greint vm þat at jarll man gera mer vnaad. ok
með þui erennde mant þu gerazst sendibode hans. hefer þu þa litlu betr en ek.
seger smiðr. Bonde seger at eigi se vuęnt at sua fare. man þa ok myklu betr seger
hann at þuilikr maðr sem þu ert felizst eigi leingr fyrir mǫnnum. skilia þeir efter þat. Ge·
ingr þetta efni alla leid sem Jon gat. at aasgautr bondi fram kemr. ok segher
jarli draum sinn. enn hann reð sua at huergi greindi aa vidr Jon. Asgautr ry·
fr þa trunadinn. seger jarlinum alla sogu þeira Jons. fyllizst þadan hugr ja·
rlsins mikilli vndran ok byðr asgauti at j aftr reid sinni skal hann finna Jon
ok bioða honum með allre virkt ok sęmd a jarlsins garð seg sua at hans litilli ætt
skal þat verda till mikillar vppreistar. þetta erendi berr asgautr. enn Jon suarar
till sem þeir finazst. Nu er sua komit bondi seger hann sem ek gat at þin orð mun·
di mer meina þuiat eigi man ętt min eflingh leiða af heinreke jarle. helldr man
ek męta þeim þunga þo at ek fare at fader ok moder myndi eigi ord efter senda.
Enn þo at ek vita þetta fyrir. man ek fara eigi þui siðr þuiat þat er forsea þess er oll·
u reðr. Er nu fyrst at seghia af ferdum asgautar bonda at bratt sem hann kemr
heim. ferr hann till eyianna með huskorlum sinum ok finnr fe j sua morgum stodum ok sua mi·
kit er saman kom at þat nenti engi maðr a vaag at fęra. vard þetta eigi hans eins
gleði helldr allz rikissins vmhuerfiss sem draumrinn spaade. er þat sua vti.
ok nu skal vikia till Jons. hann seger valltara feðr sinum ok ollu hyske huat ta·
lat er. seger sua at vfert er at sitia ordsendingh jarls. ok þui gerer hann sik raað·
inn at riða. vard þar skiotligr gratr j þui husi. þuiat allt þat folk þottizst naal·
iga tapat hafa sinu lifi ef honum wyrði nokkot till meins. Riðr Jon ok
fram kemr ok er tekinn af jarle medr mestri bliðu sem heimolegr vin ok trunad·
ar mann. Hefer jarl nu þann haatt með heimlegum metnade at huern tima sem
drauma menn koma. þa ferr hann i einmęli viðr Jon ok lętr hann segia ser huat þe·
nna ok þann hefer dreymt. var her saa manna munir at Jon let jarlin hafi sik
sua vnder hendi ser. Aukadizst heinreke sua fręgd enn af nyiu yfer oll lond at
nu berr þat yfer hans fyrre spekt at hann segde alla drauma vsagða. Geisa·
de hans tign af þessarre nyiungh sua haatt. at jafnuel kom hon framm till sealfs
keisarans fluttizst þat ok her medr at einn ungr madr var komin till hirdar jar·
lls ok sogdu sumer at vęre foruitri þoat hann fęre laagt. saa þar i vit⟨r⟩er
mennhuersu þesse ęfuentyr hafðe saman borit þuiat Jon profadizst 

framarrligha maðr heferskr ok litillatr miukr ok hallr till hins bettra huar sem hann var við
staddr maal manna. herbergi hafde hann ser einn til suefns ok þeira sinna gerda sem
honum likade. þuiat huat er hann tok sinni hende var forkunnligt yfer aðra menn.
var hann af þessu ollu saman sua vinsęll at engi maðr talade honum lyti en mar·
ger vel. Nu lidr sua hedan at heinreke jarli likar eigi at luta Joni sua oft hel·
ldr vill hann fa þessa speki sem með eigu ok byðr honum at kenna ser fyrr sagða list
fyrir sua mikit fe ok sęmder sem sealfr vill hann. Enn sua oft sem hann leitar efter. blitt
eðr stritt. suarar Jon sama till at. hann fęrr eigi kent honum. þuiat hann segizst með
giof þegit hafa laan enn eigi med list. þar kemr at jarll reidiz daudl·
ega. þuiat hann truir sua at Jon fyrir muni honum listarinnar. ferr nu till raads með honum
sa er alldrei var dyggr at nu skal hann at komazst listinni huat er kostar. þui
kueðr hann þat vpp einn morgin sem hann vaknar j sęngh sinni at hann bydr fruinn·
i er fyrr nefndum ver at hon skal taka þat sax sem þar hekk vppi ok ganga la·
aglega j suefnhus Jons ok drepa hann sofanda. kryfia hann siðan ok taka or
honum heartat ok matgera honum þat sama með spað ok spiz j daghuerd vm daginn
enn lykia herbergit siðan sua at þar megi engin koma vtan hon einn. þuiat sua skal flyt·
iazst at Jon skal hafa sott fengit ok andaz or ⟨henni⟩ enn sidan grafazst. Enn þetta
boð allt samt angrar sua saart fruinnar hiarta sem hon vęre lagin j lagin i gegn·
um. Enn með þui at viðr liggr hennar liftion af illzsku jarlsins þa dregr hon sik
vt or husinu. ok framm j þa skemu er Jon liggr j. hann lętr sem hann sofi enn hon
stendr a golfinu ok grętr miok saart þar till er hann vikr orðum at henni
ok talar sua. fru min sagði hann. grat eigi ger helldr þat er þer bodit. Ek skal huergi
flyia. vit ok at sa hefer meiri abyrgd er bydr glępinn enn sa er naudigur ger·
er. hon suarar ok suer viðr guð at eigi skal hon spilla hans bloði þott þar liggi við
hennar lif. þuiat með vitzsku þinni sagdi hon er þer sealfualld at vid beitum sua
jarlinn brogdum at þu hafer lif. enn hann þikkizst hafa sinn vilia. Jon ṣụarạṛ ḥuat
er annat siðan þu ert þa raaðin i. Ek veit þann stad er vist er at hondla
einn storan rakka. tak hann ok fęr ṃer.̣ sem þat er gert drepr hann rakkann tekr
heartat or honum ok bydr henni þat at matgera jarlinum. Sua gerir hon strein·
ger aptr sidan skemmuna ok ọṛḍ f̣ḷẹỵṭer j staðinn at Jon hafi sott ṭẹḳit kemr
nu þar maali at hearta rettrinn er ṣẹṭṭṛ fyrir jarli vm daginn ok hann ẹṭṛ.̣ Enn
ę j millim sem hann tekr af rettunum serr hann niðr i gaupner ser. sem profa·
nde huerr vitzska lypi at honum till draumspekinnar. Enn þat forsuaat

hann lykr hundz hearta ok er at engu visarre en aaðr. Er þessu nęst vikianda till
Jons at hann gerir eitt manlikan með vax sua forkunnligum hagleik ok likt seaalfum
ser at þar maatti hann sealfr kennazst. Segizst nu fliott hans andlatt efter fa dag·
a. gengr fruin nęst hans nauðsynium ok sueipar likit aaðr menn koma till at gera likfer·
ðina. Enn Jon hefer þa vist i trunaði hennar sem leyner alla menn. Vrðu þesse tidenndi
morgum till hrygdar er Jon truðizst till grafar borinn. ok niðr settr. sua at margr var
gratandi af þeire þionostu. Nu er þar till frasagnar at taka at keisarinn i sa·
xlandi dreymde draum einn er honum synizst merkilegr. enn vill þo eingum segia. þuiat hei·
nrekr maagr hans var nu sua gręddr þesse fręgd at hann segðe drauma alla. en reði si·
dan. ok þui metr keisarinn eigi þann muninn at bioða jarlinum aa sinn fund helldr
riðr hann sealfr með sitt hof folk ok framm kemr a jarlsins garð. Vard fruin syster hans hear·
talega fegin hans kuamu. Enn jarl syner sik glaðan ok hylr með ser hrędda samuit·
zsku. þuiat hann þikkizst vist uita at keisarinn hefer a einn huern haatt mikit erendi si·
dan sealfr hann reid for þat her fram sem skripat er at engin lutr suikr braadarra
manninn en ill maalefni. Sem þeir tala sin j milli maagarner seger keisarinn sik hafa
dreymt þat er honum synizst merkilegt. ok þui vilium ver magr seger hann at þu teaer
oss vitzsku þina er nu ferr land af landi ok seger oss drauminn. en þyder siðan sem
efter gengr. jarll ser nu at hann hefer sealfr egnt þa snoru fyrir sinum fotum at vvist
er huersu at hann forðazst. Verðr nu hliodr ok fyrir dearfaz allr. seger þat laan skam·
mętt verit hafa ok nu með ollu sik fyrir laatit. Keisarinn ser með sinni vitzsku at ja·
rll vard illa viðr. ok þui tekr hann med ser stoðugt raad hann er bitinn af illri n·
aatturu. hann talar þa. Oss var flutt at her veri einn vngr maðr Jon at nafni for·
uitr ok vinsęll. huar er hann nu. jarl seger at hann er dauðr ok grafinn. Enn er þeira
reður fara framm. ser keisarinn at fruin syster hans. hylr sinn harm ok grętr þoo
saart. þaa endar hann fyrst at sinni þetta maal en tekr siðan systur si·
na með einmęli biodande henni vpp aa sina kięrlega tru at hon laati vppi
sanindi fyrir honum. þuiat ver þikkiumz sea seger hann at þit jarlinn bondi þinn er·
ut vlikrar samuizsku i þessu maali ok þui berum ver traust aa at þu ma·
tt oss sanarra segia enn jarlinn. Fruin með sinum godleik var sett mi·
llum þeira boða sem eigi voru laager. hon sa fyrir huersu hennar bondi var hardle·
ga skemdr i sinum glęp. Saa hon ok huersu hon var skylldugh satt at boða
ok frealsa saklausan. her kemr maali at hon leysizst þui af sem minz·
stu maatti vid koma. seger Jon lifa ok vera i sinu valldi. keisarinn krefer þa

ok ekki framarr af henni vtan byðr j stad at Jon leiðizst a hans fund. Sem þat
er gert. talar keisarinn helldr stutt i fyrstu ok seger. Hui ferr þu sua með þer lif·
anðe maðr grefr þik sealfr j leynd enda truizst daudr ok grafinn af odrum. se·
gh oss þat ver bioðum þer ok ger engan manna mun at sagði hann. Jon suarar þers·
um keisarans orðum miok goðmannlega sem hans nattura var till. herra minn seger
hann. Ef ek skal greina þat litla æfuenntyr. biðr ek at þer gefit mer valld yfer
eins mannz lifi. keisarinn suaraðe. þu ert skylldbundinn upp a þinn haals at se·
gia satt þo at ver kaupim þat ekki vaarre rikiss stiorn. Jon hefr þa frasog·
hn. þott eigi se fogr. ok verðr þa mikill munr þeira hiona. sem vt gekk frasogn·
in. keisarinn varð sua reiðr viðr frasogn þessa. at saker męgða viðr he⟨i⟩nrek þottiz hann
sealfr skemdr i puilikum glęp ok fordęðuskap sua at likt maatti synazst
aðr nokkot sefaðizst till at loghi brennande munde jarli heim bioða
Ok efter litinn þagnar tima talar keisarinn. Segh nu draum þann er fyrir oss bar
er oss virdizst merkilegr. þuiat profat er huerr vitzska með þer er. ok huert hegom·
a fals með heinreke jarlle. Jon suarar. Dyrt er drottins ord. yðr drey·
mdi sem þer vęrit heima i ydarre hofut borg. at þer gengit vpp i einn turn ok litið
niðr yfer staðinn at vatna gangr geystizst sua mikill i huert plaaz at stadar·
ins folki var huergi fri⟨ða⟩ðr með þurrum fęti. helldr var allr lyðr a vaðli. Enn
þo for þat vndarrlega. þat sama var þeim ymisslegt. Sumum tok eigi meirr en
i okla. Sumum till kness. Sumum i miadmer. Odrum i belltis stad. Odrum i axler
odrum allt til munnz sua at vatnit fell vt ok jnn. Er nu draumr vti herra seger
hann. keisarinn suarar. frabęra vitzsku hefer gud þer gefit þuiat huergi vikr af rettu
en seg nu lioslega. huerir þeir voru er hęstan hofdu vaðilinn. Þat var drottn·
ingh yðr seger Jon ok sa flęmski maðr er henni fylgdi heiman. sidan marger adrer
af hollinni ydart raad. Satt er þetta segher keisarinn en skyr nu drauminn
Ef ek skal raaða drauminn þenna seger Jon. villdi ek gerna fa valld tueggia
manna lifs. þuiat sua ętti ek at launa guðe giof sina at verða engum manni til
meins. Keisarinn seger at vel verdr liost huerr maðr hann er. enn þo mant þu drau·
minn raada verða með ollu kauplaust. Jon suarar. þui er verr at draumr
þesse hefer sua vfagra þyðingh at mer pikker fyrer vpp at kueða. enn með þui at
guð hatar vhefur allar. man yðr af þui synt hafa verit at eigi skyli
sua leingr framm fara. Eigi er bettra vm at tala þat er fru yðarre heyrer
till at hon suikzt fra yðr ok hefer vm langan tima með þeim flęmska manni

sinum kumpan. Er ok eigi fegra en marger af ydro stormenni eru samuitandi
þessa lytiss sumer meirr enn sumer minnr. Sumer af grun með likendum huersu þau fara
tok þui vatnit ymis liga at samuitand ok samþykt þersarar vhęfu er með
sua morgum stett⟨um⟩. enn þeim tok diupazst sem hofuðs menn eru vorðner sua liotrar
vdygðar þuiat i huern tima sem þer erut brott samrekkia þau með ollu. er nu
þydingin vti þo at eigi se gledilegh. keisarinn verdr beðe riodr ok reiðr vid ręiðu
þessa. temprar sik þa vel þuiat hann var guðręddr maðr. Jon fellr þa framm
með taarum fyrir hann ok męler sua. herra minn sagði hann. hafit vaars herra þolin·
mędi fyrir augum yðr ok likizst honum i þui at hefna ydarr eigi þott þer megit helldr
liknit at hans demi ok leait þeim lif till vmbotar er dauda eru verðer. þuiat sua
megu þer mest vinna at yfer skapraun seti þer miskunn ok þolinmeði. keisarinn þa·
gnar viðr tolu Jons ok mykizst sua fyrer guðs vitian at hann taarfellir ok
talar siðan. Þott ek vęre grimmr i mer þa mętti ek sea Jon huerr þu ert við
þann er þinu bloði efter leitaðe. ok þui er þat liott fyrir gudi ok mǫnnum. ef ek
skal verr gera enn þu sua myklu sem mer er vandarra fyrir þat mikla laan er minn
drottinn veiter mer. ok þui skallt þu þiggia þina ben baadum okkr till saalu·
botar. þar með gerstþu formadr at fremia þa likn i huarum stað sem
ver vilium skipa. Var nu dagr miok l⟨ok⟩inn. Stendr þa keisarinn vpp or þui lit·
la herbergi ok hefer Jon i ferð medr ser. syndizst her nu vndarlig⟨r⟩ lutr sem hann
se af dauða reistr. keisarinn er hliodr ok harmande með ser sealfum. ok sem nę·
sta natt liðr af. byðr hann at jarlinn se gripinn ok leiddr fyrir hann. Syner þa
keisarinn honum vnderstoðu sins maalefnis. bioðande honum a sitt haalsbein
at segia allan veg þeira Jons huersu faritt hefer. Er nu sua dreingt at ja·
rlinum at hann seger opinberlega þo at liott vęre. Sem þat er endat. biðr
Jon þa enn fyrir honum at hann fai lif ok limar. keisarinn seger at þat skal þiggiazst
fyrir hans bęn. jaattar at þat man satt at Jon eigi mest valld a lifi jarls·
ins. ok þui skal bua honum eitt skip skiotlega brutt or saxlandi at hann komi
þar sidan alldrei fęti. sem þat er gert skipar keisarinn Joni at sękia till s·
innar hofuðborgar ok taka meðr skilrikum vaattum þa illifiss menn sem
fyrr var af sagt ok fa þeim skip or lande heim till sinnar attjarðar
En keisarinn segizst munu biða i sama stad þuiat hann vill eigi fyrr koma
i sina borg enn hon hreinsazst aadr af sua miklu grandi. vill hann ser þat
spara at skripta þeim efter atvikum ok maalavexti er sameignazst

hafa greindri illzsku. Skipar hann þa Joni menn af sinni fylgd till vęttis sem
honum sealfum hofðu alldrei brugdiz i trunadi. ferr Jon ok framm kemr. stiller
sua kloklega sinn vegh at aa naattar þeli kemr hann j stadinn. gengr vpp i þat
lopthus sem drottninngin var von j at sofa efter tillsogn keisarans manna þyðizst sua
vadillinn sem Jon hafði sagt at þar laagu þau vansignoðu bęði samt
tekin ok halldin ok a skip rekin efter forsogn keisarans. Sua foru þau ok komu
alldrei aftr. Efter þat lętr Jon blaasa keisara luðri ok boðar ollum borgar ly·
ð a eitt mot. Þar stendr hann vpp ok talar sniallt bęði ok satt erendi til
þeira huersu skemder þeir voru i liotri vdygð við keisarann seger þeim þo verst sam·
a er mestan heiðr hallda af sealfum honum ok hann treysti bezst. kuedr sið·
an a mann ok mann huat hann hefer eignazst meira ok minna af þeim van·
trúnaði. seger þeim enga lifs von aðra nema þeir ausi sitt hofuð dup·
ta ok gangi berfętter vt af staðnum mot keisaranum sem hann kemr nęrre. Ok saker
þess at menn skilðu sina sekt visa meðr þessum manni Joni bęðe vitro ok
fraberan godvilia taka allir fegner hans raad. a Jon þar ekki leingr duol
vikr aftr till keisarans ok seger honum sin erendisslok. Lypter keisarinn þa sinni ferð.
Enn er hann naalgazst stadinn. fara borgar menn alla leid með sinu maali
sem Jon hafði till laghit. Falla framm berfetter haarkledder ok askaðer honum til
fota jatandi sinn glęp enn beida miskunnar ok hana fengu þeir. þuiat gott
hiarta var fyrir siðan sua var leitad. var nu þui likt sem haatið risi
vpp efter dimma naatt þuiat sakader voru leyster ok till þess frelsis aftr leidder
sem þeir hofdu tapat fyrir sina synd ok ovitzsku. fekk Jon sua mikla se·
md af þessum maalum ollum samt sem nu hafa sogð verit sem eigi er auð·
uellt at greina. Gaf keisarinn honum jarlldom ok riki efter heinrek þar með
systur sina var þat nu mellt at hon vęre betr gipt. A einn tima sem
þeir sitia baader samt keisarinn ok jarlin. spyrr keisari heimolegha huaðan
af at hann hefdi þegit sua mikla giof frabęrrar vitzsku yfer aðra menn
Jarlinn sagðe at þess haattar lutr hefdi legit j moður ętt hans. at jaf·
nan hefdi nokkorr verit forsynn. þott ek hafi þar meira af þegit
sagði hann enn ek veit nokkorn hafa haft minna ętt manna. ok þui ok
sem ek sagðe fyrrum maa ek engum kenna. Varla fekk jarlinn orlof
heim till sins rikiss sua var keisara kięrt till hans. enn þo fekzst þat. si·
ðan bruðlaups timi þeira keisarara systur var vm geingin er gerðizst með

þo ſcipin ecki þanug fram lagt ſem til var ſcipat. þa varð
ecki af atrodrinom oc coɴoðo þeir knutr konvngr lið ſitt oc toco þa at
ſcipa liðino oc bioɢuz vm. eɴ er þeir hǫfðo ſciliz oc ſér
for hvaʀ flotiɴ. þa koɴoðo konvngar lið ſitt oc fuɴo at
þeir hofðo ecki maɴſpell fengit. Þat ſa þeir oc ef þeir biði
þar þess er knutr konvngr hefdi buit allan her þaɴ er hann hafði
oc legðe ſiþan at þeim at liðſ munr var sva micill at li·
til vǫn var at þeir mundo ſigraz. Eɴ ꜹðvitað ef oʀusta tǫk·
iz at þar mundi verða et meſta maɴ fall. Nv var þat
rað tekit at róa liðino ǫllo ꜹſtr með landi. Eɴ er þeir
ſa at flotiɴ knuts konvngs fór ecki epter þeim. Þa reiſto þeir
viðor oc ſetto up ſegl sin. Ottaʀ ſuarti røþer vm fund
þeɴa i þeirri drapo er hann orti vm knut hiɴ rika. Suíum hnecþer þv ſǫcqva. ſiclingr ꜹʀ eɴ micla. ylgr þar er áin hælga. ulfſ beito fecc heiter helltu þar er hrafn ne ſuallta. hvat ráðr ertu láðe. ógnar ſtafr fyr iofrum. ygr tvéim við kyn beima. Þorðr ſcald ſiaʀeksſonr orti erfi drapo vm Olaf konvng
eɴ hælga? ſv er cǫlloð roða drapa oc er þar getit? þessa fundar. atti egða drottiɴ. olafr þrimo ſtála. við agætan ióta. ꜹð·
ling þaɴ er klyfr hringa ſcꜷt nær ſcarpt at móti.
ſcanunga gramr hánom. ſueinſ vara ſonr at reyna. ſlǽr þꜷ úlfr vm hrævi.
Raða gerþer Olafs konvngs oc Onundar konvngs
Olafr konvngr oc ǫnundr konvngr ſigldv ꜹſtr fyr veldi ſuía konvngs. Oc at
aptne dagſ logðo þeir at landi. þar er heiter barvíc. lá·
go konvngar þar vm nottina. Eɴ þat faɴz a vm ſuia at þeim var
þa títt heim at fara. Var þat micill lute ſuia herſ at ſigldi
vm nottina auſtr með landi. oc létta þeir eigi fyʀ sinni ferð eɴ
hveʀ com til ſinſ heimilis. Eɴ er ǫnundr konvngr varþ þessa vaʀ oc þa
lyſti af degi. Þa lét hann bláſa til hus þingſ. Gecc þa allt
lið a land. oc var ſett þing. Ǫnundr konvngr toc til málſ. Sva er ſeger hann
ſem þer Olafr konvngr vituð at ver hǫfom i ſumar farit aller ſaman
oc heriað viða vm danmǫrku. hǫfvm ver fengit fe micit eɴ
ecki af lꜹndom. Ec hefi haft i ſvmar halft fiorða hundrað?
ſcipa. eɴ nv er eigi meiʀ epter eɴ c. ſcipa. Nv lítz
mer sva ſem ver manim viɴa ecki til ſømðar með eigi mei·
ra her eɴ nv hǫfvm ver. þo at þer hafið xl. ſcipa. ſem þer
hafið? i ſumar haft. Nv þicki mer þat ſynligaz at fara
aptr i riki mitt oc er gott heilom vagne heim at aka. Ver
hǫfom aflat i ferþ þessi eɴ ecki látit. Nv vil ec Olafr má·
gr bioða yðr at þer farit með mer. oc verum i vetr aller aſamt
tacit ſlíct af mino riki ſem þer faet yðr vel halldit.
oc þat lið ſem yðr fylger. Gørum þa er vár kømr ſlict rað

ſem oꜱ ſyniz. Eɴ ef þer vilit helldr þaɴ coſt at
hafa land várt til ifer ferþar. þa ſkal þat heimilt oc vilit
þer fara landveg i riki yðart i noreg. Olafr konvngr þaccaði Ǫnundi
konvngi vinſamlig boð er hann hafðe veitt hánom. eɴ þo ef
ec ſcal raða ſeger hann þa mvn aɴat rað tecit oc mvnom ver hallda
ſaman her þessom er nu er epter. hafða ec fyrſt i ſumar aðr
ec for or noregi. halft fiorða hundrað ſcipa. En er ec for
or landi. Þa valða ec or her þeim ǫllom þat lið er mer þótti
bazt. ſcipaða ec þessa lx. ſcipa. er nv hefi ec. Nv
lítz mer oc sva vm yðart lið ſem þat mv★ne hafa abrot lꜹpit
er daðlꜹſaſt var oc verſt fylgð í. Eɴ ec ſe her alla hofþingia
yþra oc hirðſtiora oc veit ec at þat lið er allt betra til
vápns er hirðliðit er. hǫfom ver eɴ miciɴ her oc ſcipa·
coſt sva góðan at ver megom væl liɢia uti a ſcipom i allan
vetr sva ſem konvngar hafa fyʀ gert. Eɴ knutr konvngr mvn lítla
hriþ liɢia i áɴe hælgo. þvi at þar er engi hǫfn ſcipa·
fiolða þeim er hann hefer. mvn hann fara ꜹſtr epter oꜱ. þa ſkulom
ver fara undan. oc mvn oꜱ þa bratt lið dragaz. Eɴ ef hann ſn·
r aptr þangat ſem hafner þær ero er hann má liɢia flo·
ta sinom. þa mvn þar vera engom mvn ſiðr eɴ her mart lið heim·
fuſt. Vænti æc at ver hafim sva vm bvit i ſumar at þorp·
ariɴ viti hvat hann ſcal viɴa. bæðe a ſcáne oc a ſíolande.
mvn herr knuts konvngs dreifaz bratt víz vegar. oc veít þa eigi hveriom
ſigrſ er ꜹðit. hǫfum fyrſt nioſner af hvert rað haɴ
tecr. Lꜹc Olafr konvngr sva mále sino at aller menn gerþo góðan
rom at. oc var þat raðſ tecet ſem hann vildi vera láta. Vóro
þa nioſner gervar til liðſ knuts konvngs eɴ þeir lágo þar báþer konvngar.
Knutr konvngr ſa þat at noregs konvngr oc ſuia konvngr heldo
fra knvti konvngi
liði sino ꜹſtr fyr landit. Gorði hann þegar lið a land upp
oc Vlfi jarli
lét menn ſina riða et ofra dag oc nótt sva ſem lið konvnga for
et ytra. Foro þa aðrer nioſnar menn fram er aðrer foro aptr.
viſſi knutr konvngr a hveriom degi tiþindi fra ferþ þeira. Voro nioſ·
nar menn i her þeira konvnga. Eɴ er hann ſpurði at micill luti
liðſ var fra þeim fariɴ. þa hellt hann sinom her aptr til Siá landz
oc lagðiz i eyrar ſund með allan heriɴ. Lá ſumt liðit
við ſia land. eɴ ſumt við ſcáni. Knutr konvngr reið up til róiſ·
keldo dag hiɴ næſta fyr Michialſ messo oc með hánom
sueit micil manna. Eɴ þar hafði gert veizlo i móti
hánom Vlfr jarl mágr hans. Veitti jarl all cappſamliga oc var all·
kátr. Konvngr var fámálugr oc helldr ofryɴ. Jarl
orti orða a hann oc leitaðe þeira malſenda er hann vætti
at konvngi mundi bezt þickia. Konvngr ſvvarar fa. Þa ſpurþi jarl

ef hann vilde leika at ſcactafli. hann iátti þvi. Toco þeir
þa ſcaktaflit oc léko. Ulfr jarl var maðr ſciot orðr oc o·
vegiɴ. bæði i orðvm oc i ǫllom oðrom lutum oc hinn m·
eſti framqvæmðar maðr vm riki. ſitt oc her maðr micill oc er
ſaga micil fra hánom ſǫgð. Vlfr jarl var maðr ricaſtr i danmorko.
þegar er konvngiɴ liddi. Syſter Vlfs jarls var Gyða er atti guðini
jarl ulfnaðrſ ſonr Oc vóro ſynir þeira haraldr engla konvngr Toſ·
ti jarl Valþiofr jarl Mꜵro kári jarl Sueiɴ jarl Gyða
dotter þeira er atti Eatvarðr hiɴ gode engla konvngr. Vig Vlfs jarls
Eɴ er þeir léco at ſcaktafli Knutr konvngr oc Vlfr jarl þa léc konvngr
fingr briot mikiɴ. Þa ſkæcþi jarl af hánom riddara.
Konvngr bar aptr tafl hans oc ſegir at hann ſcyldi aɴat leika. Jarl
reiddiz oc ſcꜷt niðr taflborðino. Stóð upp oc
gecc ibrot. Konvngr mælti Reɴr þv nv ulfr hinn ragi Jarl
ſneri aptr við dyʀin oc mælti. Lengra mundir þu reɴa i
áɴe hælgo ef þv qvømir þvi við. kallaþir þv eigi þa Vlf
hiɴ raga er ec lagða til at hialpa þer er ſviar bǫr·
þo yðr ſem hunda. Gecc jarl þa út oc fór til ſvefnſ.
Litlo ſiðaʀ gecc konvngr at ſofa. Epter vm morgoniɴ
þa er konvngr klæddiz. þa mælti hann við ſcóſvein sinn. Gacþv
ſegir hann til Vlfſ jarls oc drep hann. Sueiɴiɴ gecc oc var abrot vm
hriþ. oc com aptr. Þa mælti konvngr. Draptv jarl hann ſvarar Eigi
drap ec hann þvi at hann var gengiɴ til luciſ kirkio. Maðr
het jvaʀ huíti noʀøɴ at kyni. hann var þa hirð maðr
Knuts konvngs oc herbergiſ maðr hans. Konvngr mælti til jvarſ. Gacþu oc
drep jarl jvaʀ gecc til kirkio oc iɴi i koriɴ. oc lagðe þar
ſuerþi i gognom jarl Fecc þar Vlfr jarl bana. jvaʀ gecc til konvngs
oc hafði ſuerþit bloðuct i hendi. Konvngr ſpurðe Draptu nv
jarl jvaʀ ſvarar Nv drap ec hann. Vel gerþir þv þa qvað hann. Eɴ
epter þa er jarl var drepiɴ léto munkar læſa kirkio.
Þa var þat ſagt konvngi. hann ſendi mann til munka bað þa láta
upp kirkio oc ſyngia tíþir. þeir gerþo ſem konvngr bꜹð. Eɴ er
konvngr com til kirkio. þa ſceytti hann iarþer miclar til kirkio.
sva at þat er herað micit oc hófz ſa ſtaðr micit ſiþan. af
þvi hafa þær iarþir þar til legit ſiþan. Knutr konvngr reið ſiðan
t til ſcipa sinna oc var þar lengi vm hꜹſtið með allmi·
kinn her.
Þa er Olafr konvngr oc Ǫnundr konvngr
fra olafi konvngi oc ſvivm.
ſpurþi at Knutr konvngr hafðe haldit til eyrar ſundz
oc hann la þar með her ſiɴ. þa átto þeir konvngar husþing. Ta·
laðe Olafr konvngr oc ſegir at þetta hafðe farit at geto hans at Knutr
konvngr hafðe eigi lengi verit i áɴe helgo. Vætti ec nv
at fleira ſkal fara epter geto minni vm viðrſcipti vár

Hefer hann nv líꞇit fiolmenne hia þvi ſem hann hafði i ſumar. Eɴ
hann mvn miɴa hafa ſiðaʀ þvi at eigi er þeim oleiðara
eɴ oꜱ at liɢia úti a ſcipom i hꜹſt ſiþan. oc mvn oſſ
ſigrſ ꜹðit ef oꜱ ſcorter eigi þrá oc tilrǫþi. Hefir ſva
farit i ſvmar at ver hǫfum haft lið miɴa. eɴ þeir
hafa látit fyr oꜱ bæði menn oc fé. Þa toco ſuíar at ꞇa·
la. ſegia at þat var ecki ráð at biða þar vetrar oc frøra .
þótt norð menn eɢi þess. vita þeir ogørla hver iſlꜹg kv·
ɴo her at verða oc frys haf alt optliga a vetrom. Viliom
ver fara heim oc vera her ecki lengr. Gorðo þa ſviar kuʀ
miciɴ oc mælti hveʀ i orða ſtað aɴarſ. Var þat af raðit
at Ǫnundr konvngr ferr þa ibrot með allt ſitt lið. eɴ Olafr konvngr var
þa eɴ eptir.
fra aɢli oc Tofa
Eɴ er Olafr konvngr la þar.
þa atti hann opt tal oc raða gerð við lið ſitt. Þat var
eina nott at þeir átto vǫrð at halda af konvngſ ſcipi
Egill hallzſonr oc ſa maðr er het Tófi valgꜹtz ſonr hann var
kyniaðr af veſtra gꜹtlandi. ættſtóʀ maðr. Eɴ er þeir
ſáto a verðinom. þa heyrðo þeir grat oc veínan þar til er
ſat i bǫndom hernvmit lið. Var þat bvɴdit vm nætr á
landi vppi. Tófi ſegir at honom þótti illt at heyra a gꜹ·
lan þeira oc bað Egil at þeir føri til at leyſa fólcit oc láta
brot lꜹpa. Þeir gerþo þetta ſama ráð. foro til oc ſcáro bǫɴ·
din oc leypto abrot folci þvi ǫllo oc varþ þat verc all ovin·
ſælt. Konvngr var oc sva reiðr at þeim helt við váða ſiálfan.
Oc ſiþan er Egill var ſiúcr þa var þat lengi at konvngr vildi eigi coma
at sia hann at marger menn baðo hann. Jþraðiz Egill þa mioc
er hann hafði sva gert at konvngi þotti illa oc bað af ser reiðe.
Veitti konvngr honom þat vm ſiþer. Olafr konvngr lagði hendr sinar ifer ſiðo Egils
þar er verkriɴ lá vnder oc ſꜹng bǫner sinar. Eɴ iafn ſciótt
tóc or verc allan. Epter þat batnaði agli. Eɴ Tófi
com ser ſiþan i ſætt. Sva er ſagt at hann ſcyldi þat til viɴa at coma
a fund Olafs konvngs feðr sinom. Valgꜹtr var maðr hundheiðiɴ
oc fecc hann criſtni af orðvm konvngs oc aɴdaðiz þegar er hann var
ſcirðr.
ſvic rǫði við Olaf konvng
Eɴ er Olafr konvngr atti tal við lið
ſitt. þa leitaðe hann raða við hofþingia. hvert þeir ſcyldo
vpp taca. Eɴ þat com lítt aſamt með monnom. kallaðe þat aɴaʀ oráð
er ꜹðrom þotti vænlict. oc válcaðo þeir mioc lengi ra·
þin fyr ser. Nioſnar menn Knuts konvngs voro iafnan i her þeira. oc comv ser
i tal við marga menn. oc hǫfðo þeir fram féboð oc vinátto·
mál af hendi knuts konvngs. eɴ þar léto marger epter leiðaz.
oc ſelldo þar til trv ſina at þeir ſcyldo geraz menn knuts konvngs oc
halda lanði honom til handa ef hann qvømi i noreg. Vrðovapna fiardar oc komu til hofſ þar bio biarni þorſteinſ ſonar hinſ huita avluiſ ſonar eyuallz ſonar auxna þoriſ ſonar modir biarna var halla lytingſ dottir modir brodd helga var
aſuor dottir þoriſ grauz atla ſonar þoriſ þidranda. biarni broddhelga ſon atti rannueygu þorgeirſ dottur eirikſ ſonar i gud daulum geirmundar ſonar hroalldz ſonar eiríkſ ſonar aurþig ſkeggia biarni tok vid
flosa baþum haundum flosi baud biarna fe til lidueizlu biarni melti aldri hefi ek ſellt kall·
menzku mina uid femutu ne lidueizlu en nu er þu þarpt lidſ mun ek gera þer um uinu·
eitt oc riþa til þingſ med þer oc veita þer ſem munda brodur minum þa ſnyr þu aullum
vanda a mer. ſegir flosi en þo uar ſlikſ at þer uan ſiþan for flosi til kroſſa uikr þorkell geitiſ ſon var vin hanſ mikill flosi ſagdi honum erindi ſitt þorkell quedr þat ſkyllt vera at hann ueitti honum allt ſlikt
ſem veri til fęrr oc ſkiliaz eigi uid hanſ mal þorkell gaf flosa godar ⸡godar⸠ giafir at ſkilnaði þadan
for flosi nordr til uapna fiardar oc up i flioz dals herat oc giſti at holmſteinſ spak bauduarſ ſonar oc ſagdi at allir hefdi uel undir ſtadit hanſ naudsyn oc ęrindi nema ſaurli brodir
hanſ holmſteinn quad þat til þeſſ bera at hann uar engi of ſtopa madr holmſteinn gaf flosa goþar giafir at ſk·
ilnadi flosi for þadan vp i flioz dal oc þaþan ſudr a fiall vm auxar hraun oc ofan ſuiþin horna dal oc ut med alpta firdi fyrir auſtan oc lauk eigi fyrr en hann kom til þuattar til
⸡þuatt ar⸠ hallz magſ ſinſ þar var flosi halfan manud oc menn hanſ oc huilldu ſik. flosi ſpurdi
hall huat hann legdi nu til radſ med honum huerſu ſkylldi med fara oc breyta haugum ſínum
hallr melti þat ræd ek þer at þu bidir heima vid bú þítt oc ſigfuss ſynir. en þeir ſendi menn til at
ſkipa til bua ſinna en þer farit heim at ſinni en þa er þer ridit til þingſ ridit allir ſaman
oc dreifit ecki flocki ydrum fari ſugfussſynir at finna konur ſinnar ek mun oc riþa til þingſ
oc liotr ſon minn med alla þingmenn okra oc ueita þer lid ſlíkt ſem ek ma mer vid koma
flosi þackadi honum en hallr gaf honum godar giafir at ſkilnaþi flosi for þa fra þuátt a
oc er ecki getiþ um ferd hanſ fyrr en hann kom heim til ſvína fellz er hann þa heima
þat er eptir var uetrarinſ oc ſumarit allt til þingſ framan .
Þorhallr asgrímsſon oc kari ſolmundar ſon riþa einn dag til moſfellz at finna Gizur huita
hann toc uid þeim badum hondum oc voru þeir þar langa hrid þad var einhueriu ſinni þa er
þeir gizur tauluþu um brennu nialſ at gizur quad vera allmicla giptu er kari hafdi brott ko·
miz þa vard kara visa a munni Hialm ſkaſſa for hueſſir herdi meidſ af reiþi vt af
elmiſ ſueita ofuſ nialſ huſa þar er elld gunnar jnni oddrunnar þar brunnu menn ne·
mi mal ſem ek inni min harmſakir tína þa melti gizur huiti uarkunn er at þer ſe minnj·
ſamt oc ſkulu ver nu ecki vm tala fleira at ſinni kari ſvaradi at hann ętladi heim at riþa
Gizur ſegir ek mun nu gera mer dęllt vid þik vm raþa giorð þu ſkalt eigi heim riþa en þo

ſkaltu i brott riþa oc auſtur undir eyia fioll at finna þorgeir ſkorar geir oc þorleif krak
þeir ſkulu rida auſtan med þer þui at þeir eru aþiliar malſinſ med honum ſkal rida þorgrimr hinn mic·
li brodir þeira þer ſkulut riþa til mardar valgardſ ſonar ſkaltu ſegia honum ord min til at hann taki uid uigſ·
malinv eptir helga nialſ ſon á hond flosa en ef hann melir nockuru ordi j moti þeſſu þa ſkaltu gera
þik ſem reiþaſtan oc lat ſem þu munir hafa auxi j hofdi honum þu ſkalt ok ſegia j an·
nan ſtad reiþi mina ef hann uill eigi lata at þeſſu uel komaz þar med ſkaltu ſegia at ek mun lata
ſękia þorkotlu dottur mina oc færa heim til min en þat mun hann eigi þola þui at hann ann henni ſem au·
gunum j hofdi ser. kari þackadi honum ſina radagerd. ecki talar kari um lidueizlu vid
þui at ętlaþi at eigi mundi þurfa. kari reid þadan auſtur yfir markar fliot oc sua til flioz hlidar oc sua til ſelia landz mula þeir riþa nu auſtur i hollt þorgeir toc vid þeim med hinnj
meſtu blidu hann ſagdi þeim vm ferd flosa oc huerſv mikit liþ hann hafdi þegit j auſtfiordum
kari ſagdi at þat uar uarkunn at hann będi lidſ sua morgu ſem hann mundi suara eiga þorgeir melti
þui betr er þeim ferr allt ⸠betr⸡ verr. kari ſagdi þorgeiri tillaugur Gizurar ſiþan riþv þeir auſtr
a rangar uollu til mardar valgardſ ſonar hann toc uel vid þeim. kari ſagdi honum ordſending Gizurar magſ
hanſ var helldr erfidr oc quad meira at sekia flosa en x adra. kari melti jafnt ferr þer þetta sva ſem hann ętladi þui at þer eru allir hlutir illa gefnir þui at þu ert będi hręddr oc huglauſſ en·
da ſkal þat a bak koma ſem þer er makligt at ſkal fara heim til fodur ſinſ
hon bioz þegar oc quez þeſſ fyrir laungv buin at ſkildi med þeim merdi mordr ſkipti þa ſki·
ott ſkapi ſinu oc ordum oc bad af ser reiþi oc tok þegar vid malinu kari melti
þa nv hefir þu tekid uid malinv oc ſęk nu ohręddr þui at lif ⸠m⸡ þitt liggr vid mordr
quaz allan hug mundu a leggia at gera þetta uel oc drengiliga eptir þat ſtepndi mordr til
ſin ix buum þeir voru allir uettfangſ buar mordr tok þa i hond þorgeiri oc nefndi
v uatta j þat uetti at þorgeir þoriſ ſon ſelr m uigſok a hond flosa þordar ſyni at ſekia
vm uig helga Nialſ ſonar med ſoknar gognum aullum þeim er ſaukinni eigu at fylgia ſe·
lr þu mer ſauk þeſſa at ſekia oc at ſęttaz a sva allra gagna at niota ſem ek ſe
rettr aþili ſelr þu med laugum en ek tek med laugum j annat ſinni nefdi mordr v·
atta j þat uętti at ek lyſi laugmelltu frumhlaupi a hendr flosa er hann ueitti helga
Nialſ ſyni helundar ſari eða holundar eða mergundar þui er at ben giordiz en helgi feck
af. lyſi ek fyrir buum oc nefndi þa alla lyſı ek laug lyſing. lyſi ek hand·
ſelldri ſauk þorgeirſ þoriſ ſonar þa nefndi mordr ser enn uatta j þat uętti at ek qued uetfangſ·
bua þa alla ix oc nefndi þa alla a nafn til alþingiſ reiþar oc bua kuidar
at bera uitni þar huart flosi hliop laugmelltu frum hlaupi til helga Nialſ ſonar a

vetfangi er flosi þordar ſon ueitti helga nialſ ſyni helundar ſar eda holundar eda mergundar þui er at ben ger·
diz en helgi feck bana af kueþ ek ydr orda þeira allra ⸌er⸍ ydr ſkyllda log til vm at
bera oc ek uil ydr at domi beitt hafa oc þeſſu mali a at fylgia qued ek ydr laug·
kuaud sua at þer heyrit a ſialfir kued ek ydr um hand ſellt mal þorgeirſ þoriſ ſonar þa melti
Mordr nu er her mal til buit ſem þer baþut uil ek bidia þorgeir at þu ridr til mín þa
er þu riþur til þingſ oc forum þa med baþa ſaman flockana oc holldum ockr ſem
baſtz ſaman þui at flockr minn ſkal þegar buinn til aunduerþſ þingſ oc ſkal ec i aullun
lutum trurr vera þeir toku þui aullu uel oc var þetta nu bundit ſuardogum at engi ſk·
illdi vid annan ſkiliaz fyrr en kari uilldi huerr þeira ſkilldi leggia ſitt lif vid ann·
arſ lif ſziþan ſkilldu þeir med uinattu oc meltu mot med ser a þingi. reiþ þa þorgeirr
auſtur aptr en kari reiþ auſtr yfir ar oc þar til er hann kom i tungu til aſgrímſ ellidagrimſ ſonar hann tok vid
honum ageta uel kari ſagdi aſgrimi allan mala tilbunat oc raþa gerd Gizurar ſlikſ var mer at honum
van ſegir aſgrimr at honum mundi uel fara enda hefir hann þat nu ſynt aſgrimr melti huat ſpurþu auſtan
fra flosa kari ſvarar for allt auſtur j vapna fiord oc hafa naliga allir hofdingiar
heitid honum lidueizlu oc alþingiſ reid. þeir uenta ser oc lidſ af reykdelum oc lioſ·
uetningum oc eyfðingum þeir tauludu þar mart vm Líþa nu ſtundir framan til
alþingiſ þorhallr aſgrimſ ſon toc fotar mein sva mikit at fotrinn fyrir ofan okla var sva digr
oc þrutinn ſem konu lęr oc matti hann eigi ganga nema vid ſtaf hann var mikill madr vexti oc
ramr at afli dokkr a har oc ſkinzlit uel ord ſtilltr oc þo bradſkapadr hann var hinn
þridi meſtr laga madr a jſlandi nu kemr at þui er menn ſkilldu fara til þingſ aſgrimr melti til
kara þu ſkalt riþa til aunduerþſ þingſ oc tiallda budir uarar oc med þer þorhallr ſon minn
þui at þu munt hogligazſt oc bezſt med hann fara þui at hann er en ver munum hanſ meſt
þurfa a þeſſu þingi med ydr ſkulu oc riþa xx menn adrir eptir þat uar buin ferd þeira oc riþv
þeir ſiþan til þingſ auſtan oc tiollduþu budir oc biugguz uel um 3. Vm reid flosa ok hanſ manna
Flosi reiþ auſtan oc þeir tiu tigir manna er at brennv haufdu verid med honum þeir ri·
du þar til er þeir komu til fliozhlidar ſkipudu þeir þa til bua ſína ſigfuſſſynir oc duold·
vz þar um daginn en um kuelldid riþu þeir ueſtr yfir þiorſa oc ſuafu þar um notti·
na en vm morgininn ſnemma toku þeir heſta ſina oc riþu fram a leid flosi melti til manna ſinna
nv munv ver j tungu til aſgrimſ ellida ſonar oc troða jllsakir uiþ hann þeir kuadu þat uel vera þeir
riþu nu þar til attu ſkammt til tungu aſgrimr ſtod uti oc menn med honum þeir ſau f·
lockinn heiman menn aſgrimſ meltu þar mun vera þorgeir ſkorar geir aſgrimr melti eigi helldr etla ek þat
þeſſir menn fara med oc gani en frendr Nialſ ſlikir ſem þorgeir er munv eigi hlęia fyrr en

nackuat er hefnt brennunnar oc mun ek geta annarſ til oc kan vera at ydr
þicki þat olicligt þat er etlan min at vera muni flosi oc brennu menn med honum oc menn ęt·
la at troþa illſakir vid oſſ skulu ver nu ganga jnn allir þeir giordu nu sva aſgrimr let ſopa
huſ oc tiallda oc ſetia bord oc bera mat a hann let ſetia forſęti med endi·
laungum beckium vm alla ſtofu flosi reid j tunid oc baþ menn ſtiga af heſtvm oc
ganga jnn. þeir giordu sva. flosi kom i ſtofu en aſgrimr ſat a palli flosi leit a beckina oc
ſa at allt var reidu buit þat er menn þurptu at hafa. aſgrimr kuaddi þa ecki en melti
til flosa þui eru bord ſett at heimull er matr þeim er hafa þurfu flosi ſte undir borþ
oc allir hanſ menn en laugdu uapn ſin up at þili þeir ſatu a forſetum er eigi mattu
vp ſitia j beckium en iiij menn ſtauþu med uapnum fyrir framan þar er flosi ſat medan
þeir motuduz aſgrimr þagdi um matmalit oc var sua rauþr ſem blod a at ſia
en er þeir voru mettir baru konur af borþum ſumar baru handlaugar flosi for at
aungu odara en hann veri heima bolaux la i pallzhorninv aſgrimr þreif hana tueim h·
aundum oc hliop up a pallzſtockinn oc hio til hofudſ flosa glumr hilldiſ ſon
gat ſed til redit oc hliop up þegar oc gat tekit auxina fyrir framan hendr aſgrimi
oc ſnori þegar egginni at honum þui at glumr var ramr at afli þa hlupu up miclu
fleiri menn oc uilldu rada a aſgrim en flosi quad aungann mann ſkylldu aſgrimi mein gera
þui at ver hofum gert honum ofraun en hann giordi ſlikt at ſem hann atti oc ſyndi þat at hann
var ofrhugi flosi melti til aſgrimſ her munv ver nu ſkiliaz oc finnaz þingi oc taka þar til oſpilltra
mala mun vera ſegir aſgrimr oc munda ek þat uilia um þat er þingi er lokit at þer ferit legra flosi
ſvaradi þa aungu gengv þeir þa ut oc til heſta oc ridu brott þeir riþu þar til er þeir komu
til laugar uaz oc voru þar um nottina en um morgininn riþu þeir fram a beiti vollv oc adv
þar þa ridu þar at þeim flockar miclir var þar hallr af ſiþu oc allir auſtfirdingar flosi fagnaþi
þeim alluel oc ſagdi þeim fra ferdum ſinum oc uidrſkiptum þeira aſgrimſ margir lofudu oc kuadu ſlikt dren·
giliga gort vera þa melti hallr þetta liz mer audru uiſu en ydr þui at þetta þicki mer uuiturlikt bragd
mundu þeir þo muna harma ſina þott þeir veri eigi af nyiu a mintir en þeim er alluant um
er sva leita annarra þungliga fanz þat a halli at honum þotti þetta ofgiort þeir ridu þadan allir
ſamt undz þeir komu a uollu hina efri oc fylktv þar lidi ſinu oc ridv ſiþan a þing ofan flosi
hafdi latid tiallda byrgiſ bud adr reiþ til þingſ en auſtfirdingar riþu til buda ſinna 4.
Þorgeirr ſkorar geir reid auſtan med miclu þar voru med honum þorleifr
krakr oc þorgrimr hinn micli þeir ridu þar til er þeir riþu til mardar valgardſ ſonar þar til þeſſ er hann var
buinn mordr hafı ſafnat huerium manni er vapn ferr var oc fundu þeir þat hinn oruggazſtioc ef þetta er profat a þingi. oc þui ſe uið barid at þu hafir
huarki ſǽkia þina ſok ne annarra þa mun ek ſuara þui mali oc ſegia at ek helga-·
ða þik a þingſkala þingi at þu ſkyldir bæði mega ſækia þitt mál oc annarra,
oc mun ſuarad uerda málinv. þu ſkallt at finna tyrfing i beria neſi oc ſkal hann ſelıa þer
ſavk i hond a onund í trolla ſkogi er mál a eptir egil ſinn reið þa Gunnarr
heim Nockurum nottum ſiðar ridu þeir Gunnarr oc nialſ ſynir þangat til ſem likin voru oc
grófu þa upp alla Gunnarr ſtefndi þeim til ohelgi fyrir at for oc fior ráð oc for heim ⸠ſið-⸡
aptir þat. 2. þetta hauſt eð ſama kom út ualgardr enn grái oc for heim til hofſ. þorgeirr for
at finna þa morð oc ualgarð at ſegia þeim huer firn í uoro at Gunnarr hafdi ohel-·
gat þa alla er hann hefir uegit. ualgardr kuað þetta mundu uera rád nialſ, oc eigi
oll upp komin. þorgeirr bað þa lið ueizlo en þeir foru lengi undan oc mælto til fe mi-·
kit oc at lyktum uar þat i ráda giorðum at mordr ſkylldi bidia dottur gizurar huíta
oc ſkylldi þorgeirr þegar riða uestr um ár með þeim annan dag ridu þeir heiman
xv. ſaman oc komu til moſfellſ var þeim þar uel fagnað. Veckia þeir til uið gizur vm-
bónorð lykr ſua at rádin ſkylldu takaz oc ſkylldi boð uera a halfſ mánaðar
fresti at moſfelli riðu þeir heim oc budu monnum oc foru ſidan til boðſinſ for þat
uel fram for þorkatla heim með merði oc uar fyrir bui. En valgardr for utan um ſumarið. mordr eg-·
giar þorgeir á málatilbúnað uið Gunnar, þorgeirr for at finna onund oc biðr hann bua til víga·
mal eptir brodur ſinn oc ſynir hanſ. onundr kuaz þeſſ albuinn. fara þeir þa oc lýſa uígunum
oc kuedia .ix. uettfangſ bua. þeſſi málatilbunaðr frettiz til hlídar enda,
ridr Gunnarr þa at finna Nial oc ſegir honum oc ſpurði þa huat hann uilldi at láta gera
Nu ſkalltu ſegir Niall ſtefna uett fangſ buum þínum oc ná buum oc nefna uátta oc kió-·
ſa kol til ueganda at uigi hiartar brodur þinſ þat er rétt ſidan ſkalltu lysa uígi
á hond kol þótt hann ſé daudr þa ſkallttu nefna þer uátta oc kuedia bua alþingiſ-·
reídar oc bera um þat huart þeir væri i atſokn þa er hiortr var ueginn Gunnarr ferr
nu ſua með ollum ſtefnum ſem Niall hefir gefit rað til fara nu oll þeſſi mal til alþingiſ Gunnarr
ridr nu til þingſ oc ſynir Nialſ oc ſigfúſſſynir Gunnarr havdi ſennt ueſtr ord mágum
ſinum at þeir kiæmi til þingſ oc fiolmenti miok. mordr reið til þingſ oc runol-·
fr ór dal oc þeir undan þrihyrningi onundr or trolla ſkógi oc fiolmentu miok
huarirtueggio 3.
Þa er menn kuomu til þingſ
uar monnum ecki iafn tidr æðtt ſem mal þeſſi en miklu. þeir voru iafnan í einum
flocki Gunnarr oc Nialſ ſynir oc ſigfuſſ ſynir oc gengu þeir ſua ſnuðigt hia monnum at þeir ur·
du at giǽta ſin ef þeir felli eigi fyrir þeim Gunnarr geck til motz uið maga ſína fog·
nuðu þeir oláfr honum uel þeir Gunnar vm fundinn. Oláfr mælti er um uert
huerſu

hann beiddi ⸡hann beiddi⸠ þa lidueízlo. þeir kuadu þat ſkylldt uera fara nv
mál huartueggi i dom. flytia nu huarir mal. Mordr bad þann mann eigi ⸌⸍ ⸌⁄⁄⁄ mal⸍ hafa fram
er aðr hafði til ohelgi vnnið uið þorgeir, Niall mælti. þar uartu uið mordr vm hauſtið á þingſkala ·
þingi at ek fridhelgada Gunnar til allra logligra mala rett er þetta ſegir mordr. En
hui ſætti þat at Gunnarr lyſti uígi hiartar a hendr kol þar ſem auſtmaðrinn vá hann, rett
var þat ſegir Niall þar ſem hann kauſ hann til ueganda fyrir váttum. rett er þetta ſegir mordr. En fyrir huat
ſtefndi Gunnarr þeim ollum til ohelgi. eigi þarftu at þeſſu att ſpyria ſegir Niall þar ſem þeir fóro allir
til auerka. eigi kom þat fram uið Gunnar ſegir Morðr Niall mælti, brædr gunnarſ voru þeir kolſkeggr oc hiortr
oc hafdi annarr bana en annarr uar ſǽrdr. log hafið þer at ſegir morðr þott hart ſe
undir at bua þa mælti hiallti or þioarſárdal. Ecki hefi ec hlutaz til mala yðar-·
ra. en nu uil ek uita huat þu uillt giora fyrir min orð. Gunnarr mælti huerſ bei-·
diz þu um. þeſſ ſegir hiallti at þu leggir malin oll til iafnadar oc dǽmi goðir menn Gunnarr
mælti. þa ſkalltu alldregi uera i móti mer uið hueria menn ſem þu átt um. þui uil ek
heita þer ſegir hann kom þa ſua at þeir ſættuz allir oc ueittu huarir odrum trygðir fyrir áuerka
þorgeirſ kom legordſ ſokin, En ſkogar hogg fyrir auerka ſtarkaðar, En brædr þorgeirſ voro
bættir hálfum bótum. En halfar fellu niðr fyrir til for iafnt ſkylldi uera víg
egilſ oc ſok tyrfingſ. fyrir víg hiartar ſkylldi koma uíg kolſ oc auſtmannzinſ,
adrir voru bættir hálfum bótum Niall uar i giord þeſſi hann atti mikit fe at ſtarkaði
undir þri hyrningi oc gaf hann allt Gunnar þetta til giallda. Gunnar gaf giafir mor-·
gum hofdingium þeim er honum hofdu lið veítt. oc hafdi hann ena meſtu ſǽmd
or málum þeſſumm oc urðu allir a þat ſattir at engi uæri hanſ iafningi i ſunn lendinga ·
fıordungi, ridr Gunnarr heim af þingi oc ſitr um kyrrt 5.
Nv er at ſegia fra þorgeiri otkelſſyni. at hann gioriz nv mikill oc ſterkr trulyndr
oc ſlǽgr hann uar uinſǽll af enum bæztu monnum oc aſt ſæll af frændum ſínum
þat uar eitt ſinn at þorgeirr ſtarkaðarſon kom til hofſ at finna frænda ſinn. hann
mælti. illa uni ek uið mala lok uið Gunnar hefi ek keypt at þer lidueizlu uil
ek nu at þu hugſir nockura raðagiorð oc leggiz diúpt. þui at þu ert enn meſti
óuin Gunnarſ ſkal ek oc aúka ſǽmd þína ef þu ſér uel fyrir. ſyniz þat iafnan
ſegir mordr at ek em fégiarn enda mun ſua enn oc er uannt fyrir at ſiá at þu ſer eigi
grið niðingr en þu komir þó þinu mali fram en þat er mer ſagt at kolſkeggr ǽtli at
hafa mál fram, oc ripta fiordung i moeiðarhuali er foður þínum uar golldit
i ſonar bætr hefir hann tekið þetta mál af modur ſinni. hann hefir oc tekið ſad land
af þorgeiri otkelſ ſyni oc ſuá ſætt á honum ſkalltu fara at finna þorgeir otkelſſon oc
koma honum með þer oc fara at Gunnari oc þot þid faið eigi þegar drepid hann

at hundi iall oc melsnaddi iall oc hann uard þeſſ uárr at hann hafdi tekið af lifi havarð i þraſ·
uik ſyſlomann ſigurðar iallſ bað arnlíotr iall fara til ſem fyrſt at reka ialla þeſſa or rí-·
ki ſínu dro ſigurdr iall nu ſaman her mikinn 7.
Sidan for hann ſudr með herinn. oc uar kári þar oc Niálſſynir þeir kómv uið kata neſ. iall
átti þeſſi riki i ſkotlandi. róſ oc męrhǽui ſuðr lond oc dalí. ſigurðr iall ſpurði
nu til iarllanna oc ſnyr til mótte uið þa oc heitir þar dungálſ gnípa ſem fundrinn uarð
ſlo þegar i bardaga með þeim. ſkotar hofdu latið fara ſumt liðit lauſt. oc kom þat i opna
ſkiolldu uið iallſmenn oc uar þar mann fall mikit. ſnoru þa nialſſynir i mót þeim oc borðuz
uið þa oc kom þeim a flótta ſnua þeir helgi þa fram hia merki ialls oc beriaz uel, kári ſnyr
þa á móti melſnaðda ialli oc ſkaut ſpíoti i gegnum hann. er hundi iall flyði. þeir ráku flot-·
tann allt til þeſſ þeir ſpurðu at melkolfr dro her ſaman. ſnoru þeir aptr til ſtraumſeyiar
oc ſkiptu þar her fangi. for iall þa til hroſſ eyiar oc gerði þar ueizlu mikla. oc at ueizlo
þeſſi gaf iall kára ſuerð gott oc ſpiót gulrekið en helga gull hring oc ſkickio. grimi
ſkiolld oc ſuerd. eptir þat gerði hann þa hirðmenn ſína grim oc helga oc þackaði uel fram·
gongu goða. uoru þeir með ialli þann uetr. en um ſumarið foru þeir í hernað með kára oc
fengu þeir huer uetna ſígr. þeir borduz uið guðroð konung or maun oc ſigruðu hann oc foru uið þat
aptr oc hofðu fengit fe mikit voru þeir með ialli um uetrinn
Vm uárid beidduz nialſſynir at fara til noregſ iall bað þa fara ſem þeir uilldi oc feck
þeim gott ſkip kári ſagði þeim at hann mundi þetta ſvmar koma til noregſ með ſkatta
hakonar iallſ oc mundi þeir finnaz þar. foru nialſſynir oc lettu eigi fyrr en þeir komu til noregſ
oc kómu til þrándheimſ, 9.
Kolbeinn het maðr oc uar arnliotarſon
þrǽnſkr maðr hann ſigldi þat ſumar til iſlandz er þeir nialſſynir foru utan hann uar þann uetr
i breiðdal en um ſumarið bio hann ſitt i gáuta uík. En er þeir voru búnir rori þar maðr til þeirra
a báti oc for þegar til fundar uið kolbein. kolbeinn ſpurdi þenna mann at nafni. hrappr heiti
ek ſegir hann. huerſ ſon ertu ſegir kolbeinn hrappr ſvarar, ek em ſon avrgum leiða geírolfſſonar gerpiſ. ⸌ huat uilltv mer ſegir kolbeinn. ek uilldi at þu flytttir mik vm haf ſegir hann⸍ kolbeinn mælti ⸌⸍ huer navdsyn er þer á. ek hefi uegið uig ſegir hann. huerr hefir fyrir ordit eða
hverir ero til eptir malſ. hrappr ſvarar Ek hefi uegið ꜹrlyg ꜹrlygſſon hróðgeirſſonar
enſ huíta. en til eptir málſ ero uapnfirdingar. ſa mun uerr hafa er þik flytr
ſegir kolbeinn. hrappr mælti uinr em ek uinar minſ enda gelld ek þat er illa er til mín
gert ſkortir mik eigi fe til at leíga farið. kolbeinn tok uið honum litlu ſiðarr uar byr oc ſig-·
la þeir í haf hrapp þrutu uiſtir í hafi ſettiz hann þa at með þeim er nærſtir voru þeir ſprv-·
ttu upp með illyrdvm oc ſvá kom at þeir reðuz á oc hefir hrappr þegar undir kolbeinn
kom þa til oc lét hrap fara í motuneyti til ſín þeir koma at utan uið agðaneſ.
kolbeinn ſpurdi þa eptir vm ſkip leiguna hrappr ſagði hana uera eptir út á iſlandi kolbeinn
mælti uera muntu fleirum prettottr en mer huert rád ſer þu nu fyrir mer kuad hrapr,

kolbeinn mælti þat ræð ek þer fyrſt at þu uerdir brott heðan ſem ſkiótazt oc þat annat ræð
ek þer at þu ſuik alldri lánardrottinn þinn geck hrapr þa a land upp með uapnum ſínum, oc
hafdi oxi mikla i hendi ſer uafinſkeptv hann kom til gudbrandz dala. ſa het guð·
brandr er þar reð fyr hann uar enn meſti uín hakonar iallſ þeir attu hof badir ſaman oc þui
alldregi upp lokid nema þá er iarl kom. þat uar annat meſt en annad á hoðum þrandr het
ſon guðbrandz en gudrun dodtir. hrapr geck fyrir Gudbrand oc kuaddi hann uel. hann ſpurdi hann
huat manna hann uǽri. hrapr ſagði til ſín oc kuaz uera iſlandzkr oc bidr guðbrand uiðrtokv. hann ſegir
ecki liz mer ſua a þik ſem þv mvnir giæfu maðr uera. Miok er oc logit fra þer ſegir hrapr at
þu uærir godr uidr takna. Guðbrandr mælti her muntu uera uerða. huar uíſar þu mer til
ſetiſ ſegir hrapr. a enn óædra beck ſegir Gudbrandr gagnuart ꜹnduegi mínu. hrapr kunni fra mor·
gu at ſegia. þotti Gvdbrandi fyrſt gaman at honum en þo kom ſua at morgum þotti of·
kerſki oc ſua lauk at hann ſloz a tal uið guðrunu ſua at margir mælto at hann mvndi fifla
hana. en er Gudbrandr vard þeſſ varr taladi hann vm uið hana er hon ę́ttí tal uið hann oc bad hana ecki
mæla uið hann hon het góðu um þat en þo dro til uana. þa ſetti guðbrandr áſuarð uerkſtiora
ſinn at ganga með þeim huert ſem hon for. Einhverio ſinni for hon a hnot ſkóg oc áſvarðr
með henni. hrappr kom þar oc tok i hond henni oc leiddi hana eina ſaman áſuardr for at leita
hennar oc fann þau liggia í runni einvm bæði ſaman hann hlióp at með oxi oc hio til fotar·
inſ honum hrapr kipti undan fætinum. hann þreif upp oxi ſína oc hio áſuard bana hogg
oc i ſundr i honum hrygginn þa mælti Gudrun nv hefir þv þat vnnið er þu mvnt eigi
lengr með foðvr minvm en honum mvn þo annat uerr þickia þat er ek em með barni,
hrapr ſegir eigi ſkal hann þetta af oðrum ſpyria oc ſkal ek ſegia honum huartueggia drepinn mvntv
þa ſegir hon a þat ſkal hætta ſegir hann. ferr hann þa heim. Guðbrandr ſat i onduegi ſínu oc
var mart manna i ſtofunni. hrapr geck fyrir hann oc bar hátt oxina. Guðbrandr mælti.
hui er bloðug ox þín. hrapr ſvarar ek gerda at bakuerk áſuarðar. hefir þu vegid
hann ſegir Gudbrandr, ſua er ſegir hrapr, huat uar til ſaka ſegir Gudbrandr, hann uilldi hoggua af mer
fotinn ſegir hrapr. Guðbrandr mælti huat gerdir þu til. hrapr mælti. ef þer er á þui allmikil
foruitni þa la ek dottur þína. Gudbrandr mælti ſtandi menn upp oc taki hrap oc
ſkal drepa hann. hrapr mælti illa muntu þa gera til mágſ þínſ. hrapr hefir nv fyrir ſer oxi·
na oc kemz v́t oc til ſkógar. Gudbrandr let nu leita hanſ vm ſkóginn oc finnz hann eigi. hrapr
rann á einn huſa bǽ oc uar þar maðr vti oc klavf ſkíð. hann ſpurdi þenna mann at
nafni hann nefndiz tófi. hrapr mælti hui byr þu ſua fiarri oðrum monnum. þui ſegir hann at
ek uil ecki hafa þrong af oðrum monnum. hrapr mælti farimz uið ecki ſua fiarri þvi at ek
ueit at uið erum badir illmenni mvndir þv ecki her kominn nema þu værir v́t·
laga hefi ek drepid verkſtióra Gvdbrandſ, oc mvn ek ſekr giorr oc geri ek þer .ii.
koſti. ſa er annarr at ek ſegi til þín eða ella nioti uið bádir þeſſ ſem herlingi glict þeım er elsc a inɴdia landi. þat reɴ saman af
bloði þes dyrs oc ystiz sem miolc. Eɴ þa er þat er fvll·
vax⸠ta⸡⸌ið⸍. þa ęðiz sva dyrið at þat þolir hvergi nema
reɴ til tres eða stavrs. Eɴ þa stavraz þat sva
lengi við í oviti at þat ravfar a ser qviðiɴ. eɴ foꝛað þat fellr út.
Steiɴ sa er koralus heitir
hann er goðr við avgv. oc avgna myrkva
balsamvm bætir myrk avgvn oc skirir.
reykelsi stoðvar bloðras hvaþan sem reɴ. oc þat linar
savr i enda þarmi eða i oðrum stað lætr eigi vaxa
ef þat er temprað við miolc. oc við lagt. þa er þat læcɴing.
Diascorides segir af grasi þvi er peonia heitir
ec sa svein eiɴ .vííí. vetra gamlan er hafþi þat gras
hengt a hals ser. Eɴ þa barsc sva at of dagiɴ
at þat gras fell af honvm. Eɴ þegar iafn skiot fell sve-
iniɴ niðr oc hafþi brot fall. Eɴ þa var þat aptr
horfit í aɴnat siɴ a hann. oc þa sakaþi sveininɴ ec-

ki meðan hann hafþi þat a ser. Eɴ þa fell af honvm i aɴnat
sinɴ. eɴ iafn skiott fell hann í ena somv sott sem hann haf-
þi fyʀ. Eɴ þa var grasit bvɴdið a hann enɴ. oc bættiz
iafn skiott. Oc samv lvnd for sinɴ ið þriðia. spil-
ltizt er af var. eɴ batnaði er a var bvnɴdit. Sama vit-
ni beʀ Galienvs eɴ spakasti maðr of þat sama gras.
bavrkr af seliv við svʀt vín stappaðr þat tecr af. vortor.
Sva mælti galienvs. miolc sv er riþin er or
seliv bork þa er hon er blomgoð þat birtir eɴ augv oc bætir. miog.
Lavgr af seliv kvistvm oc blomi ef hann er.
drvkkinɴ . hann stoðvar bloðras. oc meinar conum bavrn at geta.
Minta styrkir kvið oc gerir mvnɴ vel þefaþan
[E]ɴ plastr gort af mintv oc sallti . þat er gott við oðs hvnz bit.
Gras þat er heitir elleborum hvitt
blandat við miolc oc temprað við hvnang þat drepr mys
ef eta af þvi. Eɴ af þvi blandat dvst við vatn oc
stoct of hvs . þat drepr flvgvr.

[G]ras þat er ciminvm heitir drvckit með vini þat hreinsar
bit flvgdyra. Eɴ ef þat er blasit i nasravfar mannz þat heptir nefdreyra.
[L]ogr gras þess er celidonia heitir
þat hreinsar oc hvessir syn. oc þvnga voqva í maɴi þurcar þat.
[G]ras þat er rvta heitir þat drepr losta i maɴi
oc hreinsar bit flvgdyra. Sallt oc lín ꝼræ gort
af þvi plastr . þat hreinsar eɴ flvg dyra bit.
eyrsilfr drvkkit . þat gerir bana. þvi at í hvern
lim er þat reɴ þa skefr þat iɴnaɴ. Eɴ ef þat verþr í elld
lagt. þa gerir þat méiɴsaman reyck. þaɴ flyia or·
mar. oc af þeim reyk deyia flvgdyr.
[M]alvrt blandin við vfsa gall oc smvrt of eyro mannz .
þat styrkir þav. oc hrindr fra ohlioð. Eɴ ef þat er lagt í
klæþa avrc þa mvn molr eigi spilla. Oc ef blec
verþr gort af þvi vatni er malvrt er i . þær ritnin-
gar mvnv halldaz þær þora eigi myss skeðia.
[V]ið hosta tak reykellsi þat er mirra heitir oc hallt len-

gi undir tungvrotvm. Eɴ við þat sama tak rot af
grasi þvi er libisticum heitir oc stappa við vín oc drek.
eɴ við þat sama oc sva at hreiɴsa lvngv . tac þat er vex
a viþi .xi. corn. oc .xi. pipar corn. oc .xi. af fenicvlo
mel þat alt i dvst oc blanda við hvnang. oc et af þvisa
hvern dag span fvllan fastandi þessa er opt freistat.
eɴ við hosta gras þat er heitir pipinella blanda við svrt vín oc
gef honvm drecka þa mvn batna.
Gras þat er heitir fenicvlvm stappa þat við vín þat er gott við
bloðrv sott. Eɴ við þat sama þa er þv ferr
sofa. tak rvgbravð oc svið við elld oc et þat sva svi-
ðit með vormv víni.
Við siclan . tak gras þat er salvia heitir oc stappa við svrt vín
oc drec þa mvn letta. Eɴ við þat sama haf ba-
þar heɴdr þinar i vatni vormv. oc drec litið svrt vín.
[T]il skiʀar ravstar . tak pipar oc tyɢ oc haf í mvni
þer lengi oc svelg siþan hrakaɴ niðr. oc spyt vt flA l.mattigr guð ſkapaði i upphaꝼi himín ok ioꝛð ok alla þa
lut er þeim ꝼẏlgía ok ſiðarſt menn tua er ætter eru ꝼra komnar
aꝺam ok euo ok ꝼiolgaðiz þeira kẏnſloð ok ꝺꝛeꝼðiz um hæim
allan. Enn er ꝼram liðu ſtunꝺer þa viaꝼnaðiz mannꝼolkið
voro sumer goðer ok rett trvaꝺer enn micklu ꝼleiri ſneruz þa epter
girnꝺum heímſínſ ok vræktv guðſ boðoꝛð ok ꝼyrir þi ꝺꝛekti
guꝺ heiminum i ſiovar gangi ok ǫllum kẏkvenꝺum heimſinſ nema þeim er í oꝛkínni voro
með noa. Epter noa ꝼloð liꝼðu .viij. menn þeir er heiminn bẏgðu ok komv ꝼra þeim ætter
ok varð enn ſem ꝼẏr at þa er ꝼiolmentiz ok bẏgðiz verollꝺin þa var þat allr ꝼíolði mannꝼol·
kſenſ er elſkaði agirní ꝼiar ok metnaðar en aꝼræktvz guðſ hlẏðní ok sua mikit gerðiz
at þvi at þeir villꝺu æigi neꝼna guð. en huerr munꝺi þa ꝼra ſegia sonum þeira ꝼra guðs
ſtoꝛmerkium sua kom at þeir tẏnꝺu guðs naꝼní ok uiðaz um uerollꝺína ꝼanz æigi ſa maðr er
ꝺæili kẏnni a ſkapara ſinum. en æigi at ſiðꝛ veitti guð þeim iarðlegar gipter ꝼe ok ſælu er
þeiꝛ ſkẏllꝺu við uera i heíminum. miðlaði hann ok ſpektina sua at þeir ſkilꝺv alla iarðlega lu·
ti ok allar græiner þær er ſia matti loptzinſ ok iarðarennar. þat hugſuðu þeir ok un·
ꝺꝛuðuz hui þat munꝺi gegna er ioꝛðin ok ꝺẏrín ok ꝼuglarner hoꝼðu ſaman eðli í
ſumum lutum ok þo ulik at hættí. þat var æitt eðli at ioꝛðin var graꝼen i ham ꝼialltín·
ꝺum ok ſpratt þar vatn upp ok þurꝼtí þar æigi lengra at grava til vaz en i ꝺiupum ꝺǫlum.
sua er ok ꝺẏr ok ꝼuglar at iamlangt er til bloðſ i hoꝼði ok ꝼotum. Onnur natura er ſu iarðar
at a hveriu ꜳri uex a ioꝛðunni graſ ok blom ok a ſama ꜳrí ꝼellr þat allt ok ꝼolnar. sua ok ꝺẏr ok
ꝼuglar at vex hꜳr ok ꝼieðrar ok ꝼellr aꝼ a hveriu áári þat er hin þriðia nattura iarðar
þa er hon er opnuð ok grauín þa grær gras a þeiri mollꝺu er ęꝼzt er a mollꝺunni. Bioꝛg
ok ſteina þyꝺꝺu þeir motí tǫnnum ok beínum kuikenꝺa. aꝼ þeſſu ſkilðv þeir sua at ioꝛðin
væri kvik ok heꝼði liꝼ með nokkurum hætti ok viſſv þeir at hon uar ꝼurðulegha gǫmul
að allꝺar tali ok mattug i eðlí. hon ꝼæꝺꝺi ǫll kẏkvenꝺi ok hon æignaðiz allt þat er
ꝺo ꝼyrir þa ſok gaꝼu þeir henni naꝼn ok tolðu ætt ſina. þat ſama ſpurðu þeir aꝼ gǫm·
lum ꝼrænꝺum ſinum at ſiðan er talín voro moꝛg hunꝺꝛvt vetra. en gangr hímíntungla
ok ſol ok himintungl. en gangr himíntungla var viaꝼn. attv ſum lengra gang en ſum
Af þilikum lutum grunaði þa at nokkur munꝺi vera ſtioꝛnari himíntunglanna ſa er
ſtilla munꝺi gang þeiꝛa at vilia ſinum ſialꝼſ ok munꝺi ſa vera rikr ok mattugr. ok þeſſ
ventu þeiꝛ eꝼ hann reð ꝼyrir hoꝼut ſkepnunum at hann munꝺi ok ꝼẏʀi verit haꝼa enn hímíntunglín. 

Ok þat ſa þeir eꝼ hann ræðꝛ gang himintungla at hann mun raða ſkini ſolar
ok ꝺogg himinſ ok avexti iarðarennar. er þar ꝼẏlger ok ſlikt ſama vinꝺum loꝼzenſ
ok þar með ſtoꝛmi ſiovarens. þat viſſu þeir æigi hvar ʀiki hans var. enn þvi truðu þeiꝛ
at hann reð ollum lutum a ioꝛðu ok i loptí himinſ ok himintunglanna ſiovar ok veðꝛanna.
Enn til þeſſ at hellꝺꝛ mættí ꝼra ſegía eða i minni ꝼeſta þa gaꝼu þeir noꝼn með ſialꝼum ſer
ok heꝼer þeſſi atrunaðꝛ a marga lunꝺ bꝛæẏzt. sua ſem þioðernar ſkiptuz ok tungurnar
greinꝺuz uar eꝼnat þat ſmíðí er meſt heꝼer verit i vollꝺunni. i elli ſinni ſkipter noe hei·
mínum með ſonum ſinum. ætlaði hann cham veſtr hælꝼu enn iapheth noꝛðꝛ haalꝼu.
En sém ſuðꝛ haalꝼu með þeiri parteran ſem ſiðaʀ greiner i þriðiunga ſkipti
heimſinſ. i þann tima ſem ſẏner þeſſara manna voꝛu í verollꝺinni þa ǫꝼlgaðiz þegar
agirni til ꝼiar ok mannmetnaðar aꝼ þui at þa kenꝺuz þær margar lister ſem aðꝛ
hoꝼðu ekkí ꝼunꝺnar verit Ok hoꝼ ſik hverr epter ſinni iþrott Ok ſva langt ꝼærðu
þeir ꝼramm ſinn metnat at þeir aꝼꝼricaní komner aꝼ cham heriuðu i þann luta verall·
ꝺar ſem bẏgði aꝼſpringr ſemſ ꝼrænꝺꝛ þeira ok ſem þeir hoꝼðu þa ẏꝼer unnit þot·
ti þeim ſer æigi nægiaz heímrenn ok ſmiðuðu æinn ſtopul með tigl ok gríot þann er þeir
ætluðu at vínna ſkẏllꝺi til hímínſ a þeim velli er kallaz ſennær ok þa er þetta ſmi·
ði var ſva mikit voꝛðit at þat tok upp oꝛ veðꝛum ok æigi hoꝼðu þeiꝛ at minni ꝼẏ·
ſi til at hallꝺa ꝼramm ſmiðinní ok ſem guð ſer hverſu þeira oꝼſi gæiſar haatt þa
ſier hann at hann verðꝛ með æínſhveriu niðꝛ at ſla. Ok ſa ſami guð ſem allz er voll·
ðugr ok allt þeira verk mattí a æínu auga bꝛagði niðꝛ ſla en þa ſialꝼa lata verða að
ꝺupti. þa villꝺi hann þo hellꝺꝛ með þi eẏða þeiꝛa ꝼyrir ætlan at þeir mætti við kenaz ſinn litil·
leik með þí at æíngi þeira ſkilꝺi hvat annaʀ talaði ok þi viſſi æingi þeira hvat hverr
bauð oðꝛum ok bꝛaut þat annar niðꝛ ſem annar uillꝺi upp reíſa þar til er þeiꝛ ſtriꝺꝺuz
a ſialꝼer ok með þi æẏꝺꝺiz ǫll þeira ꝼyrir ætlan i upp tekinni ſtopul ſmið ok ſa er ꝼremztr
var het zoꝛoaſtres hann hlo ꝼẏʀ en gret er hann kom i verollꝺina enn ꝼoꝛ ſmiðer uoro
ij. ok .lxx. Ok sua margar tungur haꝼa ſiðan ꝺꝛeiꝼz um verollꝺina epter þi ſem
riſarner skiptuz ſiðan til lanꝺa ok þioðerner ꝼiolguðuz. i þeſſum ſama ſtað var gioꝛr
æín hín agiætaztʀ borg ok ꝺꝛegit aꝼ naꝼni ſtopulſinſ ok kolluꝺ babilon ok ſem tung·
na ſkiptið var oꝛðit þa ꝼiolguðuz sua noꝼnin mannanna ok annarra luta. Ok ſia
ſamí zoroaſtres haꝼði moꝛg noꝼn ok þo at hann vnꝺerſtaði at hans oꝼſi væri lægð
aꝼ ſagðꝛi ſmið þa ꝼærði hann ſig þo ꝼramm til verallꝺligſ metnaðar ok let taka ſik
til konungſ ẏꝼer mǫrgum þioðum aſſiriorum. aꝼ honum hoꝼz ſkurðgoða villa ok ſem hann var

blotaðꝛ var hann kallaðꝛ bꜳl. þann kollum ver bel. hann haꝼði ok moꝛg onnur noꝼn
Enn ſem noꝼnín ꝼiǫlguðuz þa tẏnꝺiz með þuí ſanleíkrinn. Ok aꝼ ꝼẏrſtu uillv
þa blotaði hverr maðꝛ epter komanꝺí ſinn ꝼoꝛmeiſtara ꝺẏr eða ꝼugla loptin ok himin·
tvnglín ok ẏmiſliga ꝺauðlega lutí þar til er þeſſi villa gekk um allan heim
ok sua vanꝺlegha tẏnꝺu þeir ſannleiknum at æingi viſſi ſkapara ſinn. utan þeiꝛ æiner
menn ſem toluðu ebreſka tungu þa ſem gekk ꝼyrir ſtǫpul ſmíðina ok þo tẏnꝺu þeiꝛ
æigi likamlegum giptum er þeim voꝛu veittar ok þi ſkilðu þeir alla luti ›iarðligri ſkil·
ningu at þeim var æigi geꝼen anꝺleg ſpekten. Sva ſkilðv þeir at aller luter væri ſmi·
ðaðir aꝼ nokkuru eꝼni. Verollꝺin var gꝛeinꝺ i þriar
halꝼær ꝼra ſuðꝛi veſtr ok inn að míðiarðar ſía. ſa lutr var kallaðꝛ aꝼꝼrika enn
.⸡ hinn ſẏðꝛi lutr þeiꝛar ꝺæillꝺar er hæitr ok bꝛunninn aꝼ
ſolu. annar lutr ꝼra veſtri ok til noꝛðꝛſ ok inn til haꝼſínſ er ſa kallaꝺꝛ europa eða
enea. hinn neẏrði lutr er þar kallꝺꝛ sua at æigi vex gras ok æigi ma bẏggía. Fra noꝛðꝛí
ok um auſtꝛ hꜳlꝼur allr til ſuðꝛſ þat er kallat aſía. i þeim luta verallꝺar er oll
ꝼegrð ok prẏðí ok æign iarðar avaxtar gull ok gímſteinar þar er ok mið verollðín
ok sua ſem þar er ioꝛðin ꝼegri ok betri koſtum en i oðꝛum ſtoðum sua var ok mannꝼolkið
þar meſt tignat aꝼ ǫllum ⸠⸡ giptum ſpekinni ok aꝼlínu ꝼegrðinni ok allre kunnoſ·
tu. Nær miðꝛi verollꝺinni var goꝛt þat huſ ok herbergi er agiætaz heꝼer
goꝛt verið er kolloð var troía þar ſem ver kollum tẏrklanꝺ. þeſſi ſtaðꝛ var mic·
klu meiri gioꝛr enn aðꝛer ok með meíra hagleik a marga lunꝺ með koſtnaði ok ꝼǫn·
gum er þar voro þar voro .xii. konungꝺomar ok æinn ẏꝼerkonungr ok lagu moꝛg þioðlonꝺ til hverſ
konungꝺomſ. þar voro i borginni .xii. hoꝼut tungur. þesser hoꝼðingiar haꝼa verið um·
ꝼram alla menn þa er verið haꝼa i verollꝺu um alla mannꝺomlega luti. Leikr þat
ſiz a tvímæli huerr ꝼræði maðr ſem ꝼra þeim heꝼer ſagt ok aꝼ þvi at aller ꝼoꝛ menn noꝛðꝛ·
halꝼunnar telia þangat ſinar ætter ok ſetía þa i guða tǫlu alla ſem ꝼormenn voro ſtaðarenſ
einkannlega sua ſem ſialꝼan priamum ſetia þeir ꝼyrir uoꝺen. ma þat æigi unꝺarligt kalla þviat
priamus var kominn aꝼ ſaturno þeim ſem noꝛðꝛhalꝼan truðí langan tíma ſialꝼan guð
verit haꝼa. þeſſi ſaturnus vox upp i æẏ þeiri i grikklanꝺz haꝼi er krit. heiter hann var meiri Ok
ſterkari ꝼriðarí enn aðꝛer menn sua bar vitrleikr hans aꝼ ollum monnum ſem aðꝛar naturu gíaꝼer
hann ꝼann ok margar liſter þær ſem aðꝛ hoꝼðu æigi ꝼunꝺnar verit. hann var ok ⸌sua⸍ mikill a þa iðꝛott
er phítonſanꝺa liſt heiter. at hann uiſſi ꝼẏrer uoꝛðna lutí. hann ꝼann ok rauða þann i ioꝛðu
er hann bleſ aꝼ gull ok aꝼ þeſſhꜳttar lutum varð hann ſkiott ríkr. hann ſagði Ok ꝼẏrer arꝼerð

ok marga aðꝛa læẏnꝺa lutí ok aꝼ ſliku ok moꝛgu oðꝛu tokv þeir hann til hoꝼðingia yꝼer
æẏna ok ſem hann haꝼði litla hrið henni ſtẏrt þa var þar ſkiott nog allra hanꝺa ꜳr·
giæzka þar gekk ok æíngí penningr nema gull penningꝛ sua var þat nogt ok þo að hall·
æri værí i ǫðꝛum lǫnꝺum þa kom þar allꝺꝛi uaran mattí aꝼ þi þangat ſækia alla
þa lutí ſem þeir þurꝼtu at haꝼa ok aꝼ þeſſu ok moꝛgu ǫðrv uſẏnilegu krapta lani
er hann haꝼði truðu þeir hann guð vera ok aꝼ þeſſu hoꝼz ǫnnur villa millum kritar manna
ok maceꝺoniorum sua ſem hín ꝼẏrí meðal aſſiriorum ok challꝺeíſ. aꝼ zoꝛoaſtre. Ok
er ſaturnus ꝼinnr hverſu mikinn ſtẏrk ꝼolkit þikkiz aꝼ honum haꝼa þa kallaz hann guð
vera ok ſegiz ſtioꝛnarí himinſ ok iarðar ok allra luta.
Einn tima ꝼoꝛ hann ſkipi til grikklanꝺz þviat þar var konungſ ꝺotter ſu er hann haꝼði
hugh a. hann ꝼekk með því nꜳð henni at æinn ꝺagh ſem hon var utí meðꝛ þio·
noſtu konum ſinum þa bra hann a ſik liki graðungſ æínſ ok la ꝼyrir henni i ſkoginum ok ſua
ꝼagr at gullz litr var a hveriu hꜳri ok ſem konungſꝺotter ſier þa klappaꝺi hon um gra·
narnar hann ſprettr upp ok bꝛa aꝼ ser graðungſ likí ok tok hana i ꝼang ſier ok bar hana til
ſkipſ ok ꝼlẏtr hæím i krít. at þeſſu ꝼinnr Juna kona hans. hann bra henni i kuigu likí Ok
ſenꝺí hana auſtr i elꝼar kviſler ok let hennar gæẏma þræl þann er arguluſ het. þar var
hon .xii manaðí aðꝛ hann ſkipaði aptr. marga lutí gioꝛði hann þeſſum lika eða unꝺarligri.
Hann ꜳttí þria ſẏní. het æinn iupiter. annaʀ neptunus. þriði plutus. þeir voro aller atgerꝼiſ·
mennn hiner meſtu ok var iupiter langt ꝼyrir þeim. hann var ſtriðſ maðꝛ ok vann moꝛg konunga ʀiki
hann var ok liſtugꝛ ſem ꝼaðer hans ok bra a ſik ymiſſa ꝺẏra liki ok með þvi kom hann moꝛgu
ꝼramm þvi ſem mannꝺomínum er umoguligt at gioꝛa ok aꝼ ſliku ok oðꝛu hræꝺꝺuz hann
allar þioðer. þvi er iupiter ſettr ꝼyrir þoꝛ sua ſem allar uvetter hræꝺꝺuz hann.
Saturnus lett upp gioꝛa i krítt tvær borger ok .lxx. ok ſem hann þikkiz ꝼullkominn i
rikí ſinu þa ſkipter hann þi með ſonum ſinum ſem hann ſetti ſik ꝼyrir guð ok ſkipaði hann iu·
piter himinʀiki enn neptuno iarðriki en pluto helviti ok þotti honum ſa lutr okioꝛliga·
ztr ok þi gaꝼ hann honum hunꝺ ſinn þann er hann kallaðí ſerberum til þeſſ at gæẏma helvi·
tíſ. þenna ſerberum ſegia grikker erkulum haꝼa ꝺꝛegit oꝛ helvití ok a iarðriki ok þo
at ſaturnus heꝼðí ſkipt Jupiter himinrikí þa girntiz hann æigi at ſiðꝛ at eignaz iarð·
rikí ok heriar nu upp a ʀiki ꝼoður ſínſ ok sua ſegiz at hann letí taka hann ok gellꝺa ok ꝼẏrer
ſlik ſtoꝛverki ſeger hann ſik guð vera ok þat ſegia maceꝺoníj at hann letí taka ſkopin ok kaſta
ut a ſioenn ok þvi truðu þeir langa æꝼí at þar aꝼ heꝼðí voꝛðit kona þa kolluðu
þeir venerem. ok þvi er venus alla æꝼí ſiðan kolluð aſtar gẏðia ok ſettu hana i guða

tolu at þeir truðu at hon mætti þiða allra manna hioꝛtu til ꜳſtar karla ok kven·
na Sem ſaturnus var gellꝺꝛ aꝼ iupiter ſẏní ſínum þa ꝼlẏ hann auſtan oꝛ krít ok hingat
i italia þa bẏgðu þa þeſſ hꜳttar þioðer ſem ekkí erꝼiðaðu ok liꝼðu við akarn ok við
groſ ok lagu i hellum eða iarðholum ok ſem ſaturnus kom þar þa ſkiptí hann noꝼnum ok kalla·
ði ſik nioꝛð ſaker þeſſ at hann hugði at iupiter ſon hans munꝺi þa ſiðꝛ ꝼretta hann upp.
hann kenꝺi þar ꝼẏrſtr manna at plægia ok planta víngarða þar var goð ioꝛð ok hra
ok gioꝛðiz þar ſkiott aar mikit toku þeir hann til hoꝼðingia ok sua æignaðiz hann ǫll þeſſ·
hættar ʀiki ok let gioꝛa þar margar borger. Jupiter ſon hans ꜳttí marga ſẏni. þa ſem ætter
eru ꝼra komnar. hans ſon var ꝺarꝺanus. hans ſon heríkon. hans ſon lameꝺon ꝼaðer
priamí hoꝼut konungſ. Priamus ꜳttí marga ſẏní. Einn aꝼ þeim var ektoꝛ er agiætaztr he·
ꝼer verit allra manna i verollꝺu at aꝼli ok vextí ok atgioꝛꝼí ok ǫllum mannꝺomleghum liſtum riꝺꝺar·
lígrar ſlektar. ok þat ꝼinnz ſkriꝼat þa er grikker ok allr ſtẏrkr noꝛðꝛ hꜳlꝼu ok auſtrhal·
ꝼu bǫꝛðuz við troio menn. þa heꝼði þeiꝛ allꝺꝛí ſigraðer voꝛðit. nema grikker heꝼði
heitið a guðin ok gengun sua ꝼretter at ekkí mannligt eðlí mattí þa ſigra nema þeiꝛ ẏrðí
ſvikner aꝼ ſialꝼſ ſinſ monnum ſem ſiðan gerðiz ok aꝼ þeira ꝼrægð gaꝼu epter komanꝺi menn
ſer þeira virðingar noꝼn ok æínkannlega sua ſem romveriar er agiætazter menn haꝼa ve·
rit at moꝛgum lutum epter þeira ꝺaga ok sua ſegiz at þa er roma var algioꝛ at romveriar ven·
ðuðu ſinum ſiðum ok logmalí ſem næſt mattu þeir komaz epter þi ſem troiu menn
hoꝼðu haꝼt ꝼoꝛꝼeðꝛ þeira. ok sua mikill kraptr ꝼẏlgði þeſſum monnum at moꝛgum
ǫllꝺꝛum ſiðar þa er pompeius æinn hoꝼðingí romvería heriaðí i auſtrhꜳlꝼuna ꝼlẏ·
ði utan oðinn oꝛ aſia ok hingat i noꝛðꝛ halꝼuna ok þa gaꝼ hann ſer ok ſinum monnum þeira
noꝼn ok kallaði priamum haꝼa heitið oðín enn ꝺꝛottning hans ꝼrigg ok aꝼ þi tok rikið
ſiðan naꝼn ok kallaði ꝼrigia þar ſem borgín ſtoð. ok hvart er oðinn ſagði þat til met·
naðar við ſik eða þat haꝼi sua verit með ſkiptí tungnanna þa haꝼa þo marger ꝼræði·
menn haꝼt þat ꝼyrir ſannenꝺa ſogn ok þat var lengi æꝼi epter at hverr ſem mikill hoꝼðingí
var tok ſer þar ꝺæmí epter. Einn konungr i troio het munon eða mennon. hann ꜳt·
ti ꝺottur hoꝼuð konungſ priamí. Su het troan. þau attu ſon. ſa het troꝛ. þann
kollum þoꝛ hann var at upp ꝼæzlu i tracía með þeim hertoga er neꝼnðꝛ er loꝛicus. en er
hann var .x. vetra. þa tok hann víð vapnum ꝼoður ſinſ. sua var hann ꝼagr alitum er hann kom
með oðꝛum monnum ſem þa er ꝼilſbæín er graꝼit i eik hꜳr hans er ꝼegra en gull.
Þa er hann var .xii. vetra haꝼðí hann ꝼullt aꝼl þa lẏptí hann aꝼ iorðu ⸌⸍
x biarnſtǫkum ǫllum ſenn. Ok þa ꝺꝛap hann loꝛícus hertoga ꝼoſtra ſinn ok konu hans

loꝛa eða gloꝛa ok æígnaðí ser rikit tracía þat kollum ver þꝛuðheím. þa ꝼoꝛ hann viða um
lǫnꝺ ok hæimſ halꝼur ok ſigraði æinn ſaman alla berſerkí ok alla riſa Ok æinn
hínn meſta ꝺꝛeka ok moꝛg ꝺẏr. i noꝛðꝛ halꝼu heímſ ꝼann hann ſpakonu þa er ſibil het ⸌⸍
er ver kollum ſiꝼ ok ꝼekk hennar eíngi kann ſegia ætt ſiꝼíar. hon var allra kvenna ꝼegrſt ⸌⸍
hꜳr hennar var ſem gull. þeira ſon var loꝛiꝺe er likr var ꝼeꝺꝛ ſínum. hans ſon var hen·
reꝺe. hans vingeþorꝛ. hans ſon vingener. hans ſon moꝺa. hans ſon Magí. hans ſon ceſpheth
hans ſon beꝺvíg. hans ſon athra er ver kollum annan. hans ſon ítrmann. hans ſon here·
moð. hans ſon ſkallꝺunn er ver kollum ſkiǫllꝺ. hans ſon biaꝼ er ver kollum bíar. hans ſon
iat. hans ſon guðolꝼ. hans ſon ꝼinn. hans ſon ꝼriallaꝼ er ver kollum ꝼriðleiꝼ. hann aatti þann ⸌⸍
ſon er neꝼnꝺꝛ er voꝺen. þann kollum ver oðen. hann var agiætr maꝺꝛ aꝼ ſpekí ok allre
atgioꝛꝼí. kona hans het ꝼrigiða er ver kǫllum ꝼrigg. Oðenn haꝼði ſpaꝺom ok sua kona hans
ok aꝼ þeim viſinꝺum ꝼann hann þat at naꝼn hans munꝺi uppi vera haꝼt i noꝛðꝛ hꜳlꝼu
hæímſ ok tignat um ꝼram alla konunga. Fẏrer þa ſǫk ꝼẏſtiz hann at bẏria ꝼerð ſina aꝼ
tẏrklanꝺi ok haꝼði með ſer mikinn ꝼíǫlða liðſ unga menn ok gamla karla ok konur Ok
hoꝼðu með ser marga gerſemlegha lutí. enn hvar ſem þeir ꝼoꝛu ẏꝼer lonꝺ þar var agiæti
mikit aꝼ þeim ſagt ſua at þeir þottu likari guðum enn monnum. Ok þeir geꝼa æigi ſtað ꝼerð·
inni ꝼẏʀ en þeir koma noꝛðꝛ i þat lanꝺ er nu er kallat Saxlanꝺ. þar ꝺvalꝺiz oðinn langa
hrið ok æignaðiz viða þat lanꝺ. ⸌⸍ þar ſettí oðenn til lanꝺz giæzlu
iii. ſonu ſina. er æinn neꝼnꝺꝛ veggꝺeg. var hann rikr konungr ok reð ꝼyrir auſtr ſaxa lanꝺi. hans ſon
vitrgilſ. hans ſẏner voro þeir picta ꝼaðer heíngeſtz ok ſigar ꝼaðer ſvebꝺeg er ver kollum
ſvipꝺag. annaʀ ſon oðenſ het bellꝺeg er ver kǫllum ballꝺꝛ. hann ꜳttí þat lanꝺ er nu heiter
veſt ꝼal. hanſ ſon var bꝛanꝺꝛ. hans ſon ꝼrioðigar er ver kǫllum ꝼroða. hans ſon var ꝼreo·
vín. hans ſon ẏvig. hans ſon gevíſ er ver kǫllum gave. enn þriði ſon oðenſ er neꝼnꝺꝛ ſi·
gí. hans ſon ʀerer. þeir langꝼeðꝛ reðu þar ꝼẏrer er nu er kallat ꝼracklanꝺ. ok er þaðan ſu ætt
komín er kollut er uǫlſungar. ꝼra ǫllum þeſſum eru ſtoꝛar ætter komnar ok margar.
Þa bẏriaði oðenn ꝼerð ſína noꝛðꝛ ok kom i þat lanꝺ er þeir kolluðu ⸌⸍
reiðgota lanꝺ ok æignaðiz i því lanꝺi allt þat er hann villꝺi. hann ſettí þar til lanꝺa ſon ſinn
er ſkiollꝺꝛ het. hans ſon var ꝼriðleiꝼr. þaðan er ſu ætt komín er ſkiollꝺungar hei·
ta. þat eru ꝺana konungar. Ok þat heiter nu iotlanꝺ er þa var kallat reiðgota lanꝺ. ⸌⸍
Epter þat ꝼoꝛ hann noꝛðꝛ þar ſem nu heiter ſviþioð þar var ſa konungr er gẏlꝼi er neꝼnꝺꝛ
Enn er hann ſpẏr til ꝼerðar þeira aſia aſia manna er æser voꝛu kallaðer. ꝼoꝛ hann moti þeim Ok
bauð at oðinn ſkẏllꝺí ſlikt vallꝺ haꝼa i hans riki ſem hann villꝺi ſialꝼr Ok ſa tími ꝼẏlgði 

ꝼerð þeira at hvar ſem þeiꝛ ꝺuolðuz i lǫnꝺum þa var þar ær ok ꝼriðꝛ. þeiꝛ truðu aller at þeiꝛ
værí þes raðanꝺí þviat þat ſa rikiſ menn at þeir voro uliker oðꝛum monnum þeim er þeir hoꝼðu ſieð
at ꝼegrð ok sua at vití. þar þotti oðní ꝼagrer lanꝺzkoſter ok kauſ ſier þar borgar ſtað ſem nu
heita ſigtun. þat var aꝼ hans naꝼni. ok gaꝼ ser konung ꝺom ok kallaðiz níoꝛðꝛ. ok þi ꝼinnz þat ſkriꝼ·
at i ꝼræði bokum at nioꝛðꝛ haꝼi heitið hinn ꝼẏrſtí ſvia konungꝛ. er þat til þeſſ at oðinn heꝼer
þar verið goꝼgaztr. Ok ſkipaðí þar hoꝼðingium i þa liking ſem verit haꝼði í troío
ſettí tolꝼ hoꝼut menn i ſtaðnum at ꝺæma lanꝺz log. ok ſua ſkipaði hann rettum ǫllum ſem ꝼẏr
hoꝼðu verit i troío ok tẏrker voꝛu vaner. ⸌⸍ epter þat ꝼoꝛ hann noꝛðꝛ þar til er
ſiar tok við honum ſa er þeir hugðu at lægí um lonꝺ ǫll ok ſetti þar ſon ſinn til þeſſ rikiſſ
er nu heiter noꝛegr ſa het ſæmingr ok telia þar noꝛegſ konungar ſinar ætter til hans ok ſua
iarlar ok aðꝛer rikíſ menn. Sva ſem ſeger i halæẏgia talí. en oðenn haꝼði með ser þann
ſon ſinn er ẏngvi er neꝼnꝺꝛ er konungr var i ſviþioðu epter hann. Ok eru aꝼ honum komnar þær
ætter er ẏnglingar eru kallaðer. þeir æser toku ser kvan ꝼong þar innan lanꝺz en ſumer ſonum
ſinum ok virðu þeſſar ætter ꝼiolmennar sua at um ſaxlanꝺ ok allt þaðan um noꝛðꝛ hælꝼur
ꝺꝛeiꝼðiz sua at þeira tunga aſia manna var æigín tunga um ǫll þeſſi lǫnꝺ. ok þat þikkiaz
menn ſkẏnía mega aꝼ þui er rituð eru langꝼeðga noꝼn þeira. at þau noꝼn haꝼa
ꝼẏlgt þeſſi tungu ok þeir æser haꝼa haꝼt tunguna noꝛðꝛ hingat i heím i noꝛeg Ok
ſviþioð i ꝺanmoꝛk ok ſax lanꝺ. Ok i englanꝺi eru ꝼoꝛn lanꝺz heítí eða ſtaða þav er ſkilia
má at aꝼ annarí tungu eru geꝼen en þeſſi. ⸌⸍
Gẏlꝼi konungr reð þar lonꝺum er nu heiter ſviþioð ꝼra honum er þat ſagt at hann
gaꝼ æinni ꝼaranꝺí konu at launum ſkemtanar ſinnar æítt plogſ lanꝺ i ríkí
ſínu þat er ꝼioꝛer ǫxn ꝺꝛægí upp ꝺag ok nott. en ſu kona var æín aꝼ aſa
ætt. hon er neꝼnꝺ geꝼion. hon tok .iiii. oxn noꝛꝺan oꝛ iotun heímum
En þat voꝛu ſẏner jotunſ nokkurſ ok hennar ok ſetti þa ꝼyrir plog. enn plogrinn gekk sua bꝛeitt
ok ꝺiupt at upp læẏſti lanꝺit ok ꝺꝛogu oxnerner þat lanꝺ ut um haꝼit ok veſtr ok namu
ſtaðar i ſunꝺí nokkuru. þar ſettí geꝼion lanꝺít ok gaꝼ naꝼn ok kallaði ſe·
lunꝺ. enn þar ſem lanꝺit haꝼði upp gengit var þar epter vatn. þat er
nu logrinn kallaðꝛ i ſviþioð. Ok liggia ſva víkr í legínum ſem neſ i ſæ·
lunꝺe. Sua ſege⸌r⸍ bꝛagí gamlí. Geꝼion ꝺꝛo ꝼra gẏlꝼa gloð ꝺiuproðul.
ǫðla ſua at aꝼ renní rauknum rauk ꝺanmarkar auka. baru ǫxn Ok
ꜳtta enní tungl þar er gengu ꝼyrir vinæẏia viðꝛí valroꝼ ꝼiogur hoꝼuð

Gẏlꝼí er maðꝛ neꝼnꝺꝛ hann var konungr ok ꝼiolkunnigr ⸌⸍
hann unꝺraðiz þat er aaſa ꝼolk var ſua kunnikt at aller luter gioꝛðuz at þeira
vilía ok hugſaði hann hvart þat munꝺi vera aꝼ eðli ſialꝼra þeiꝛa eða munꝺí þi vallꝺa
guð mǫgn þau er þeiꝛ blotuðu. hann bẏriaðí ꝼerð ſína til aſgarðz ok ꝼoꝛ með læẏnꝺ Ok
bra a ſik gamalſ mannz likí ok ꝺulðiz ſua. en æser voꝛu þi viſarí at þeir hoꝼðu
ſpaꝺom ok ſa þeir ꝼerð hans ꝼẏr enn hann kom ok gioꝛðu imot honum ſionhverꝼingar. Ok
er hann kom inn i borgina ſa hann þar hava hǫll ſua at varla mattí ſia ẏꝼer hana. þak hennar
var lagt gẏllꝺum ſkiollꝺum ſem ſpan þak. Sua ſeger þioðolꝼr enn hvinverſki at val·
holl var ſkiollꝺum þokt. a baki letu blikia barðer voꝛu griotí ſuaꝼniſ ſalnæꝼrar
ſegger hẏggianꝺí. Gẏlꝼí ſa mann i hallar ꝺẏrum er lek at hanꝺſǫxum ok haꝼꝺi ſiau ſenn
a loptí Sa ſpurði hann ꝼẏr at naꝼní. hann neꝼnꝺiz ganglerí ok kominn aꝼ reꝼilſ ſtigum
ok beiꝺꝺiz at ſækia til nattſtaðar ok ſpurði hverr hǫllina ááttí. hann ſarar ok ſeger at þat var konungr
þeira enn hann ma ꝼẏlgía þer at ſia hann. ſkal tu þa ſpẏria hann naꝼnſ ſialꝼr ok ſneriz ſa maðꝛ
ꝼẏrer honum inn i hǫllína enn hann gekk epter ok þegar laukz hurðín a hæla honum. þar ſa hann
moꝛg golꝼ ok mart ꝼolk ſumt meðꝛ leikum. ſumer ꝺrucku ſumer með vapnum ok boꝛðuz
Þa litaðiz hann um ok þottí marger luter utruleger þeir er hann ſa. þa mælti hann. Gaatter allar aðꝛ
gangí ꝼramm um ſkẏgnaz ſkẏlí þviat uviſt er hvar uviner ſitía a ꝼleti ꝼẏʀer.
Hann ſa þríu haſætí ok hvert upp ꝼra oðꝛu ok ſat ſinn maðr i hueríu. þa ſpurðí hann hvert
naꝼn hoꝼðingia þeira værí. Sa ſvarar er hann leiꝺꝺi inn at ſa er i enu neðſta
ſitr haſætí at ſa var konungr ok heiter háár en þar næſt ſa er Iaꝼn háár heiter en ſa oꝼ·
arſt er þriði heiter. þa ſpẏr haarr komanꝺann hvat ꝼleira ſe erenꝺa hans. enn heimill
er matr ok ꝺrẏkkr honum ſem ollum þar i hava hǫll. hann ſvarar at ꝼẏrſt vill hann vita eꝼ
nokkurr er ꝼroðꝛ maðr inni. haar ſarar at hann komí æigi hæill ut nema hann ſe ꝼroðari Ok
ſtat tu ꝼramm meðan þu ꝼregn ſitia ſkal ſa er ſeger.
Ganglerí hoꝼ ſua maal ſitt hverr æztr eða ellztr allra guða. háár ſarar Sa
hæiter alꝼǫðꝛ at voꝛu mælí en í aaſgarði hinum ꝼoꝛna aatti hann .xii. noꝼn.
Eit er alꝼǫðꝛ eða allꝼoðꝛ. Annat herran eða herian. þriðia hníkarr eða nikar.
ꝼioꝛða. Nikuz eða hníkuðꝛ. Fimta ꝼiolner .vi. oſki .vij. Omí .viij. Biꝼliði eða biblin·
ꝺi .ix. viðꝛir .x. Sviðꝛer .xi. Sviðoꝛr .xii. Ialg eða Ialkr. þa ſpẏr ganglerí. hvar er
ſa guð eða hvat ma hann eða hvat heꝼer hann unnið ꝼrama verka. haarr ſarar Liꝼer hann um allar
allꝺer ok ſtioꝛnar ollu rikí ſínu ok ræðꝛ ollum lutum ſtoꝛum ok ſmám. þa mælti iaꝼnháár
hann ſmiðaði himin ok ioꝛð ok lopten ok alla æign þeira. þa mælti þriði. hit er meſt er

er hann giorði manninn ok gaꝼ honum onꝺ þa er liꝼa ſkal ok allꝺꝛi tẏnaz þott likamr ꝼu·
ní til mollꝺar eða brenni at ǫſku ok ſkulo aller men liꝼa þeir er rett eru ſiðaðer ok vera
með honum ſialꝼum þar ſem heiter gimle eða vingolꝼ. en vaanꝺer menn ꝼara til heliar
ok þaðan i niꝼlhel. þat er niðꝛ i hinn niunꝺa hæim. þa mælti Gangleri. hvat haꝼðiz hann
aðꝛ að enn himinn ok ioꝛð væri gioꝛr. þa ſarar haar. þa var hann með hrimþuſſum. Gangleri.
mælti. hvat var upphaꝼ eða hverſu hoꝼz eða hvat var aðꝛ. har ſarar Sva ſem ſeger i vǫlu ſpa.
Ar var allꝺa þat er ekki var varat ſanꝺꝛ ne ſiar ne ſvalar unnir ioꝛð ꝼannz ęꝼa ne
upp himinn gap var ginnunga enn graſ ekki. þa mælti Iaꝼnhaar. Fẏr var þat moꝛgum
ollꝺum enn ioꝛð værí ſkoput er niꝼlhæimr var gioꝛr ok i honum miðium liggꝛ bꝛunnr ſa er
hvergelmer heiter ok þaðan aꝼ ꝼalla þær aar er sua heita. Svol. Gunnþra. Fioꝛm. ꝼimbul·
þul. Sliðꝛ ok hrið. Sẏlgr ok ẏlgr. Viꝺ. Leiptr. Giǫll er næſt helgrinꝺum. þa mælti þriði
Fẏrſt var þo ſa hæimr i ſuðꝛ haalꝼu er muſpell heiter hann er lioſſ ok heitr loganꝺi
er hann ok brenanꝺi ok uꝼær þeim er þar eru utlenꝺer ok æigi eigu þar oðul. Sa er ſurtr
neꝼnꝺꝛ er þar ſitr a lanꝺz enꝺa til lanꝺvarnar. hann heꝼer loganꝺa ſverð ok i enꝺa verallꝺar
mun hann ꝼara ok heria ok ſigra ǫll guðín ok brenna allan hæím með ellꝺi. Sua ſeger í
vǫlu ſpa. Surtr ꝼerr ſunnan með ſviga læuí ſkinn aꝼ ſverði ſol valtíva griotbioꝛg
gnata en giꝼr rata troða haler helveg enn himinn kloꝼnar. Gangleri. mælti. hverſu ſkipa·
ðiz aaðꝛ enn ætternar ẏrði eða aukaðiz mannꝼolkit. þa mælti har. Ar þær er kallaðar
eru eli vagar þa er þær voro ſua langt komnar ꝼra uppſprettum at æit kvika ſu er
þeim ꝼẏlgði harðnaði ſua ſem ſinꝺ þat er ꝼerr oꝛ ellꝺinum þa varð þat iſſ. ok þa er ſa
iſſ gaꝼ ſtaðar ok rann æigi þa helði ẏꝼer þannig ur þat er aꝼ ſtoð æitrinu ok ꝼrauſ að
hrimí ok iok hvert hrimið ẏꝼer annat allt i ginnunga gap. þa mælti Iaꝼn haar. Ginnun·
ga gap þat er viſſi til noꝛðꝛættar ꝼẏllꝺiz með þunga ok hǫꝼugleik iſſ ok hrímſ. ok inn
i ꝼra ur ok guſtr. enn hinn ſẏðꝛi lutr ginnunga gapſ lettíz motí gneiſtum ok ſium þeim er
ꝼlugu oꝛ muſpellz hæimí. þa mælti þriði. Sua ſem kallt ſtoð aꝼ niꝼlheimí ok aller luter
grimmer. ſua var allt þat er viſſu namunꝺa muſpelli hæitt ok lioſt. enn ginnunga gap
var ſua líett ſem lopt vinꝺlauſt. Ok þa er mættí hriminu blær hítanſ ſua at brað·
naði ok ꝺꝛaup ok aꝼ þeim kviku ꝺꝛopum kviknaði með kraptí þeſſ er til ſenꝺí hitann
ok varð mannz likínꝺí ok er ſa neꝼnꝺꝛ ẏmer. enn hrimþuſſar kalla hann aurgelmí ok eru
þaðan komnar ætter hrímþuſſa sua ſem ſeger i vǫlu ſpa hinni ſkǫmmu. eru vǫlur allar
ꝼra viðolꝼi vitkar aller ꝼra vilmeiði enn ſeiðberenꝺr ꝼra ſvarthoꝼða iotnar aller ꝼra ẏmí komner.
enn her ſeger sua vaꝼþꝛuðner iotunn. Hvaðan aurgelmer kom með iotna ſonum ꝼẏrſt enn ꝼroðí

iotunn oꝛ eli vagum ſtukku æitr ꝺꝛopar ok ox unz varð oꝛ iotunn þar oꝛar ætter komu al·
lar ſaman þvi er þat allt atallt. þa mælti Gangleri hvern veg oxu ætter þaðan eða ſkapaðiz ſva at
ꝼleirí urðu eða trui þer þann guð er nu ſagðer þu ꝼra. þa ſarar har ꝼẏʀer engan mun truum ver hann
guð vera. hann var illr ok aller hans ætt menn. þa kollum ver hrímþurſa. en ſua er ſagt at þa er hann ſvaꝼ
ꝼekk hann ſveíta. þa vox unꝺer vinſtrí henꝺi honum maðr ok kona ok annaʀ ꝼotr hans gat ſon við oð·
rum enn þaðan aꝼ komu ætter. þat eru hrimþursar. hinn gamli hrímþuſſ hann kollum ver ẏmi. þa
mælti Ganglerí. hvar bẏgði ẏmer eða við hvað liꝼði hann. ⸌⸍
Næſt var þat þa er hrimíð ꝺꝛaup at þar varð aꝼ kẏr ſu er auðumbla het en .iiij. miolk·
aar runnu or ſpenum hennar ok ꝼæꝺꝺí hon ẏmí. þa mælti Gangleri við hvat ꝼæꝺꝺiz kẏrín. har ſagði
hon ſleikti hrimſtæina er ſallter voꝛu ok hinn ꝼẏrſta ꝺagh er hon ſleiktí ſteínana. kom oꝛ ſteiní·
num at kvellꝺí mannz haar Annan ꝺag mannz hoꝼut. þriðia ꝺag var þat allr maðꝛ ſa er neꝼ·
nꝺꝛ burí. hann var ꝼagr alitum mikill ok mattugr hann gat ſon þann er boꝛr er neꝼnꝺꝛ. hann ꝼekk þeirar
konu er beſtla er neꝼnꝺ ꝺotter bǫlþoꝛnſ iotunſ ok gatu þau .iij. ſonu. het æínn oðinn annar
vili. þriði ve. ok þat er mín trua at ſa oðinn ok hans bræðꝛ muní vera ſtẏranꝺí himínſ ok iarðar.
þat ætlum ver at hann muní sua heíta. ſua heiter ſa maðꝛ er ver vitum meſtan ok agiæztan ok vel
megu þer laata hann ſua heita. ⸌⸍ .
Þa mælti Gangleri hvat varð þa um þeira ſætt eða hvarer voro rikarí. þa ſarar har Sẏner boꝛſ ꝺꝛapu
ẏmí iotun. enn er hann ꝼell þa hliop sua míkit
bloð oꝛ ſꜳrum hans at með því ꝺꝛecktu þeir allri ætt hrimþuſſa nema æinn komz
unꝺan með ſinu hẏſkí þann kalla iotnar b͛ergelmí. hann ꝼoꝛ upp a luðꝛ ſinn ok kona hans ok hellz
þar ok eru aꝼ þeim komnar hrimþuſſa ætt͛er. Sua ſem her ſeger. Orovi vetra aðꝛ væri ioꝛð oꝼ
ſkoput þa var bergelmer boꝛinn þat er ꝼẏrſt oꝼ man er ſa hinn ꝼroðí iotunn a var luðꝛ oꝼ
lagiðꝛ. þa ſeger Gangleri hvat hoꝼðuz þa at boꝛſ ſẏner eꝼ þu truer at þeir ſe guð. har ſarar Eigi er þar
litið aꝼ at ſegía. þeir toku ẏmí ok ꝼluttu i mitt ginnunga gap ok gioꝛðu aꝼ honum ioꝛðina
aꝼ bloði hans ſæínn ok votnín. Ioꝛðin var gioꝛ aꝼ hollꝺinu en bioꝛgin aꝼ bæínunum. griot ok
urðer gioꝛðu þeir aꝼ tonnum ok ioxlum ok bæinum er brotin voro. þa mælti Iaꝼnhar. aꝼ þi bloði er oꝛ ſa·
rum rann ok lauſt ꝼóꝛ þar aꝼ gioꝛðu þeir ſia þann er þeir gẏrðu ok ꝼeſto ſaman ioꝛðína ok log·
ðu þann ſia i hríng utan um hana ok mun þat ꝼleſtum monnum uꝼæra þikkia at komaz þar ẏꝼer
þa mælti þriði. toku þeir ok hauſ hans ok gioꝛðu aꝼ honum himín ok ſettu hann upp ẏꝼer ioꝛðina.
með ꝼioꝛum ſkautum ok unꝺer hvert hoꝛn ſettu þeir ꝺverg. þeir heita ſua Auſtri. veſtri. Suðꝛi.
noꝛðꝛí. þa toku þeir ſiur ok gneíſta þa er lauser ꝼoꝛu er kaſtat haꝼði oꝛ muſpellz hei·
mí ok ſettu a himín bæði oꝼan ok neðan til at lẏſa himin ok ioꝛð. þeir gaꝼu ſtað ǫllum ellꝺ·
íngunum ſumum a himní ſumar ꝼoꝛu lauſar unꝺer hímní ok ſettu þo þeim ſtað ok ſkǫpuðu

gongu þeim. Sua er ſagt i ꝼornum viſenꝺum at þaðan aꝼ voro ꝺægr greinꝺ ok ááratal.
Sua ſeger i vǫlu ſpa. Sol þat ne viſſi hvar hon ſalí aattí. maaní þat ne viſſi hvat hann me·
ginſ aattí ſtioꝛnur þat ne viſſu hvar þær ſtaði ættu. Sva var aaðꝛ en þetta værí.
Þa mælti. Gangleri þetta eru mikil tiðinꝺi er nu hæẏrí ek. ꝼurðu mikil ⸌⸍
ſmið er þat ok haglegha goꝛt. hvern veg var ioꝛðín hattuð. þa ſarar hꜳr. hon er krín·
lott ok þar utan um liggr hinn ꝺíupi ſioꝛ. Ok með þeiꝛi ſiavar ſtronꝺu gaꝼu þeir lonꝺ til
bẏgðar iotna ættum. enn ꝼyrir innan a ioꝛðunni gioꝛðu þeir borg um hverꝼiſ hæim ꝼẏrer uꝼriði
iotna enn til þeirar borgar hoꝼðu þeir brar ẏmiſ iotunſ ok kolluðu þa borg miðgarð. To·
ku þeir ok heila hans ok koſtuðu i lopt ok giorðu aꝼ ſkẏen. Sva ſem her ſeger. Or ẏmiſ holl·
ꝺi var ioꝛð oꝼ ſkoput enn oꝛ ſveita ſiar bioꝛg oꝛ beínum baðmr oꝛ haarí enn oꝛ hauſi hí·
minn. enn oꝛ hans brám gioꝛðu bliꝺ regín miꝺgarð manna ſonum. enn oꝛ hans heila voꝛu
þau enn harꝺmoðgu ſkẏ ǫll oꝼ ſkopuð. þa mælti Gangleri mikit þotti mer þeir þa haꝼa ſnuið til
leiðar er ioꝛð ok himinn var gíoꝛr ok ſol ok himintungl voro ſett ok ſkipt ꝺægrum. en hvaðan
komo mennerner þeir er hæim bẏggía. þa ſarar har. þa er þeir gengu með ſiavar ſtronꝺu boꝛſ ſẏner
ꝼunꝺu tre .ij. ok toku upp trein ok ſkopuðu aꝼ menn. gaꝼ hinn ꝼẏrſt onꝺ ok liꝼ annarr vit
ok hræríng þriði aſionu mal ok hæẏrn ok ſion. gaꝼu þeim klæði ok noꝼn. het karl m·
aðꝛenn aſkr en konan embla ok olz þaðan aꝼ mannkinꝺín ſu er bẏgðin var geꝼin un·
ꝺer miðgarði. þar næſt gioꝛðu þeir ſier borg i miðium heimí er kolloð er aaſgarðꝛ. þat kal·
laz troía. þar bẏgðu guðin ok ætter þeiꝛa ok gioꝛðuz þaðan aꝼ moꝛg tiðinꝺí ok græinír
bæði a ioꝛðu ok i loptí. þar er æinn ſtaðꝛ er hliðſkialꝼ heiter ok þa er oðinn ſettiz þar i
haſætí þa ſa hann oꝼ alla heima ok hverſ mannz at hæví ok viſſi alla luti þa er hann ſa. kona
hans het ꝼrigg ꝼioꝛgvinſ ꝺotter Ok aꝼ þeira ætt er ſu kẏnſloð komín er ver kollum aſa ætter
er bẏgt hava aaſgarð hinn ꝼoꝛna ok þau riki er þar til liggia. ok er þat allt goðkunnig ætt
ok ꝼyrir þi ma hann hæíta allꝼǫðꝛ at hann er ꝼaðer allra guðanna ok manna ok allz þeſſ er aꝼ hans krap·
ti var ꝼullgoꝛt. Ioꝛðin var ꝺotter hans ok kona hans. aꝼ henni gioꝛði hann hinn ꝼẏrſta ſonínn
en þat er ꜳſa þoꝛr. honum ꝼẏlgði aꝼl ok ſterkleikr. þar aꝼ ſigrar hann oll kvikenꝺí. Noꝛvi eða
narvi het iotun er bẏgði i iotun hæímum. hann aattí ꝺottur er nott het. hon var ſvoꝛt ok
ꝺǫkk ſem hon aattí ætt til. hon var gipt ꝼẏrſt þeim manni er naglꝼari het. þeiꝛa ſon het
auðꝛ. þvi næſt var hon gipt þeim er anar het. ioꝛð het þeira ꝺotter. Siðarſt ꜳtti hana
ꝺellingr ok var hann aaſa ættar. var þeira ſon ꝺagr. var hann lioſſ ok ꝼagr epter ꝼaðerní ſinu. þa
tok allꝼoðꝛ nott ok ꝺag ſon hennar ok gaꝼ þeim .ij. heſta ok tvær kerrur ok ſenꝺi þa upp a hí·
mín at þau ſkulu riða a hverium tveim ꝺægꝛum umhverꝼiſ ioꝛðina. Riðꝛ nott ꝼẏrri þeim

heſtí er kallaðꝛ er hrimꝼaxí ok að moꝛní hverium ꝺoggver hann ioꝛðina aꝼ melꝺꝛopum
ſinum. Sa heſtr er ꝺagr a heiter ſkínꝼaxí ok lẏſer allt lopt ok ioꝛðina aꝼ ꝼaxi hans. þa mælti
Gangleri hverſu ſtẏrer hann gang ſolar eða tunglſ. har ſarar Sa maðꝛ er neꝼnꝺꝛ munꝺilꝼari er aatti
tvꜹ boꝛn. þa voꝛu sua ꝼǫgr ok ꝼrið at hann kallaði ſon ſinn mána enn ꝺottur ſina ſol ok giptí
hana þeim manni er glenr het. en guðin reiꝺꝺuz þeſſu oꝼ ꝺꝛambí ok toku þau ſẏſtkín
ok ſettu upp a himín letu ſol kæẏra þa heſta er ꝺrogu kerru ſolarennar þeirar er guðin
hoꝼꝺu ſkapað til at lẏſa heímana aꝼ þeiri ſiu er ꝼlaug oꝛ muſpellz heimí. þeir heſtar
heita ſua. alſviðꝛ ok aarvakr. enn unꝺer bogum heſtanna ſettu guðin tva vinꝺbelgí at
kiæla þa enn i ſumum ꝼræðum er þat kallat iſarn kol. Maaní ſtẏrer gongu tunglſ ok ræðꝛ
nẏum ok niðum. hann tok boꝛn tvau aꝼ ioꝛðinní er sua heita. Bil ok hiukí er þau gengu ꝼra
bꝛunni þeim er bẏrger heiter ok baru a oxlvm ser ſa er heiter ſægr en ſtǫngin ſimul. Viðꝼinnr
er neꝼnꝺꝛ ꝼaðer þeira. þeſſi boꝛn ꝼẏlgia mana sua ſem ſia ma aꝼ ioꝛðu. þa mælti. Gangleri
Skiott ꝼerr ſolín ok nær sua ſem hon ſe hræꝺꝺ ok æigi munꝺi hon þa meir hvata gongunni at
hon hræꝺꝺiz bana ſinn þa ſarar har Eigi er þat unꝺarligt þo at hon ꝼari akaꝼlega nær
er ſa er hana ſæker ok engan ut veg a hon nema renna unꝺan. þa mælti Gangleri hverr er ſa er henne
gioꝛer þann omaka. har ſarar þat eru .ij. ulꝼar ok heiter ſa ſkoll er epter henne ꝼerr. hann hræðiz hon ok hann
mun taka hana. enn ſa heiter hatí hroðvitníſ ſon er ꝼẏrer henne hlæẏpr ok vill hann taka tunglið
ok sua mun verða. þa mælti Gangleri hverr er ætt ulꝼanna. har ſeger Gẏgr æín bẏr ꝼyrir auſtan miðgarð
i þeim ſkogi er iarnviðꝛ heíter. i þeim ſkogí bẏggia þær trollkonur er iarnviðíur heí·
ta. en gamla gẏgr ꝼæðer at ſonum marga iotna ok alla i vargſ likíum ok þaðan eru komner
þeſſer ulꝼar. Ok ſua er ſagt at aꝼ ættinni verðꝛ ſa æínn matkaztr er kallaðꝛ er managar·
mr. hann ꝼẏlliz með ꝼioꝛví allra þeira manna er ꝺæẏía ok hann glæẏper tungl en ſtokkver bloði hí·
min ok lopt oll. þaðan aꝼ tẏner ſol ſkíní ſínu Ok vinꝺar eru þa okẏrrer ok gnẏia he·
ðan ok hanꝺan. Sua ſeger i vǫlu ſpa auſtr bẏr hín allꝺna i ia⸌r⸍nviðiu ok ꝼæðer þar
ꝼenreſ kinꝺer verðꝛ aꝼ þeim ollum æinna nokkurr tunglſ tíugarí i trꜹllz hamí ꝼẏlliz
ꝼioꝛví ꝼeigra manna rẏðꝛ ragna ſiǫt rauðum ꝺꝛæẏra ſvoꝛt verða ſolſkín um ſumur epter
veðꝛ oll valunꝺ vitu þer enn eða hvað. ⸌⸍
Þa mælti Gangleri hverr er leið til himinſ aꝼ ioꝛðu. þa ſarar haar ok hlo við. æigi er nu ꝼroð·
lega ſpurt. er þer æigi ſagt
þat er guðin gioꝛðu bꝛu aꝼ iǫꝛðu til hímins er heiter biꝼrǫſt. hana mun tu ſieð ha·
ꝼa. kann vera at þat kaller þu regnboga hon er með .iij. lítum ok miok ſterk ok gioꝛr með
liſt ok kunnattu meirí enn aðꝛar ſmíðer. enn sua ſterk ſem hon er þa mun hon brotna þa er
muſpellz meger ꝼara at heria ok ríða hana ok ſvíma heſtar þeira ẏꝼer ſtoꝛar aar. þa mælti Gangleri

Eigi þotti mer guðín gioꝛa aꝼ trunaði bruna er hon ſkal brotna mega ok megu
þau gioꝛa ſem þau vilia. har ſarar Eigí eru guðin hallmælis verð aꝼ þersi ſmið. goð bꝛu
er biꝼrǫſt en eingi lutr er ſa i þeſſum hæímí er ſier megi træẏſta þa er muſpellz ſẏner
hería.
Þa mælti Gangleri hvat haꝼðiz allꝼoðꝛ þa að er gioꝛr var
aaſgarðꝛ. har ſarar i upphaꝼi ſetti hann ſtioꝛnar menn i ſætí ok beiꝺꝺi þa at ꝺæma með
ser ǫꝛlog manna ok rꜳða um ſkipun borgarennar. þat var þar ſem heiter iða vollr i mið·
ri borginni. var þat hið ꝼẏrſta þeira verk at gioꝛa hoꝼ þat er ſætí þeira tolꝼ ſtanꝺa í ǫnnoꝛ
en haſætíð þat er allꝼoðꝛ a. þat huſ er bezt goꝛt a ioꝛðu ok meſt. allt er þat utan Ok
innan ſem gull æítt. i þeim ſtað kalla menn glaðſ heím. Annan ſal gioꝛðu þeir. þat var
hoꝛgr er gẏðiurnar aattu ok var hann allꝼagrt huſ. þat kalla menn víngolꝼ. þar næſt log·
ðu þeir aꝼla ok þar til gioꝛðu hamar ok tong ok ſteðia ok þaðan aꝼ oll tol ǫnnur ok þvi næſt
ſmiðuðu þeir malm ſteín ok tre ok ſua gnoglega þann malm er gull heiter at oll busgǫgn
ok oll reiðí gogn hoꝼðu þeir aꝼ gullí ok er ſu ǫllꝺ kollut gullallꝺꝛ aðꝛ enn ſpilltiz aꝼ til·
kvamu kvennanna þær komu oꝛ iotun heímum. ⸌⸍
Þar næſt ſettuz guðin upp i ſæti ſín ok ſettu ꝺoma ſina ok minntuz hvaða ꝺvergar
hoꝼðu kvíknat i mollꝺunni ok níðꝛí i ioꝛðunni ſua ſem maðkar i hollꝺi. ꝺver·
garner hoꝼðu ſkipaz ꝼẏrſt ok tekit kviknan i hollꝺi ẏmíſ ok voro þa maðkar enn atkvæ·
ði guðanna urðu þeir vitanꝺi manviz ok hoꝼðu mannz likí ok bua þo i ioꝛðu ok ſteinum
Moðſogner var æztr ok annaʀ ꝺurin̅n. Sua ſeger i vǫlu ſpa. þa gengu regín ǫll a rǫkſtola ginn·
heilug goð ok um þat giettuz. hver ſkẏllꝺi ꝺverga ꝺꝛott oꝼ ſkegia oꝛ bꝛimi bloðgu ok oꝛ bla·
enſ leggium. þar manlikun moꝛg oꝼ gioꝛðuz ꝺvergar i ioꝛðum ſem ꝺurinn ſagꝺi. ok þeſſi
ſeger hon noꝼn þeira. Nẏi ok niðí noꝛðꝛi ok ſuðꝛí auſtr ok veſtri alþioꝼr ꝺvalinn. naar
nainn nipingr ꝺainn. biꝼur bavur bombur. noꝛi Ori. onar ai míǫð vítner. vigr
ok ganꝺalꝼr vinꝺalꝼr þoꝛinn. Fili kilí ꝼunꝺinn vali þroꝛ þroenn þekkr litr ok vitr
nẏr nẏraðr rekkr raðſvíðꝛ. enn þeſſer ok ꝺvergar ok bua i ſteínum enn hiner ꝼẏʀí i moll·
ꝺu. Draupner ꝺolgþvarí. haur. hugſtarí hleðiolꝼr gloinn. ꝺoꝛi oꝛí ꝺuꝼr anꝺvarí heꝼ·
tiꝼilí haar ſviar. en þesser komu ꝼra ſvarenſ haugí til oꝛvanga a iǫru uollu ok er þa·
ðan kominn loꝼaʀ. þeſſi eru noꝼn þeira Skirver virver. ſkaꝼiðꝛ aí. alꝼr. ingí eikin·
ſkiallꝺí. ꝼalr ꝼroſti. ꝼiðr ginnar ⸌⸍
Þa mælti Gangleri hvar er hoꝼuð ſtaðꝛinn eða helgí ſtaðꝛ guðanna. har ſarar þat er at aſki ẏɢ·
ꝺraſilſ. þar ſkulu guðin eiga
ꝺoma ſína hvern ꝺag. þa mælti Gangleri hvat er at ſegia ꝼra þeim ſtað. þa ſagði Iaꝼn haar.
Aſkrinn er allra trea meſtr ok beztr. limar hans ꝺꝛeiꝼaz um heim allan ok ſtanꝺa ẏꝼer himní

þriar rætr treſenſ hallꝺa því upp ok ſtanꝺa aꝼar bꝛeítt. Eín er með aaſum enn onnur með
hrimþuſſum þar ſem ꝼoꝛðum var ginnunga gap. enn þriðia ſtenꝺꝛ ẏꝼer níꝼlheímí ok unꝺer
þeir rot er hvergelmer en niðhoggr gnagar neðan rotína. enn unꝺer þeiri rot er til hrimþuſ·
ſa hoꝛꝼer þar er mímíſ bꝛunnr er ſpekt ok manvit er ꝼolgít ok heiter ſa mímer er a bꝛun·
ninn. hann er ꝼullr aꝼ viſinꝺum ꝼyrir þi at hann ꝺrekkr oꝛ bꝛunninum aꝼ hoꝛninu giallar hoꝛní.
Þar kom allꝼǫðꝛ ok beiꝺꝺiz æinſ ꝺꝛẏkkiar aꝼ bꝛunninum. enn hann ꝼekk æigi ꝼẏr enn hann lagꝺi ꜹga
ſitt aꝺ veði. sua ſeger i volu ſpa. Allt veit ek oðinn hvar þu auga ꝼalt i hinum mæra mí·
míſ bꝛunni ꝺꝛekkr mioð mímer moꝛgín hverian aꝼ veði valꝼoðꝛſ vitu þer enn eða hvað.
þriðia rot aſkſinſ ſtenꝺꝛ a hímní ok unꝺer þeiri rot er bꝛunnr ſa er miok er heilagr er heiter
urðar bꝛunnr. þar æígu guðín ꝺomſtað ſinn. hvern ꝺag riða æser þangað upp um bꝛuna
biꝼrǫſt hon heiter ok aaſbꝛu. heſtar aſanna heita sua Sleipner er baztr. hann a oðinn. hann heꝼer .viii.
ꝼætr. Annar er glaðꝛ. þriði gẏller .iiii. glenr .v. Skeiðbꝛimer .vi. Silꝼríntoppr .vii. ſinír
viii. Giſl .ix. ꝼalhoꝼner .x. Gulltoppr .xi. Lettꝼetí. Ballꝺꝛſ heſtr var bꝛenꝺꝛ með honum. enn
þoꝛr gengr til ꝺomſenſ ok veðꝛ aar þær er sua heíta. koꝛmt ok ǫꝛmt ok kerlaugar .ij. þær ſkal
þoꝛr vaða ꝺag hvern er hann ꝺæma ꝼerr at aſki ẏggꝺꝛaſilſ þviat aſbꝛu bꝛennr ǫll loga heilog votn
hloa. þa mælti Gangleri bꝛennr ellꝺꝛ ẏꝼer biꝼrꜹſt. haar ſagði þat er þu ser rautt i boganum er ellðꝛ brenn·
anꝺi. upp a himin munꝺu ganga bergriſar eꝼ ǫllum værí ꝼært a biꝼroſt þeim er ꝼara vilía.
Marger ſtaðer eru a himní ꝼagrer ok er þar allt guðleg voꝛn ꝼyrir. þar ſtenꝺꝛ ſalr æinn ꝼagꝛ un·
ꝺer aſkinum við bꝛunnínn ok oꝛ þeim ſal koma .iij. mæẏiar þær er sua heita. Urðꝛ. verꝺanꝺi. ſku·
llꝺ. þeſſar mæẏiar ſkapa monnum allꝺꝛ. þær kollum ver noꝛner. enn eru ꝼleiri norner þær er ko·
ma til hverſ barnſ er boꝛið verðꝛ at ſkapa allꝺꝛ ok eru þeſſar goðkunnígar enn aðꝛar aalꝼa
ættar. enn hinar þriðiu ꝺverga ættar Sua ſem her ſeger. Sunꝺꝛ boꝛnar miǫk ſegi ek at noꝛ·
ner ſe æigu⸌t⸍ þær ætt ſaman. ſumar eru aſkungar ſumar eru alꝼkungar ſumar ꝺættr ꝺva·
lenſ. þa mælti Gangleri eꝼ noꝛnernar raaða oꝛlǫgum manna þa ſkipta þær gæẏſi uiaꝼnt er ſumer
haꝼa gott liꝼ ok rikulegt. enn ſumer haꝼa litið lén eða loꝼ. sumer langt liꝼ. ſumer ſkamt.
har ſagði Goðar noꝛner ſkapa goðan allꝺꝛ. enn þeir menn er ꝼyrir uſkopum verða þa vallꝺa þi illar
noꝛner. þa mælti Gangleri hvat er ꝼleira at ſegia ſtoꝛmerkia ꝼra aſkinum. har ſagði mart er þar aꝼ að
ſegía. Ꜹrn æinn ſitr i límum aſkſenſ ok er hann margſ vítanꝺí. en millí augna honum ſitr
haukr ſa er heiter veðꝛ ꝼolner. Ikoꝛní ſa er heiter ratatoſkr rennr upp ok niðꝛ epter aſkinum
ok berr oꝼunꝺar oꝛð millum arnarens ok níðhoggſ. enn ꝼioꝛer hirter renna i limum aſkſenſ
ok bita bar. þeir heita ſua. Dainn. ꝺvalínn ꝺun æẏrrr. ꝺẏra þroꝛ. en sua marger oꝛmar
eru i hvergelmí með niðhǫgg. at eingi tunga ma telia. sua ſeger her. Aſkr ẏggꝺraſilſ ꝺꝛẏgir 

erꝼiði meira en menn vití. hioꝛtr bitr oꝼan en a hliðu ꝼunar ſkerðer niðhoggr ne·
ðan. Sua er enn ſagt. Ormar ꝼleirí liggia unꝺ aſki ẏggðraſilſ enn þat oꝼ hẏggi hverr oſvi·
ðꝛa aꝼa Goenn ok moen þeiꝛ eru graꝼvitníſ ſẏner grabakr ok grapvolluðꝛ oꝼner ok ſvaꝼner hẏg
ek at æ muní meiðſ kviſtum ma. enn er þat ſagt at noꝛner þær er bẏggia við urðar bꝛunn
taka hvern ꝺag vatn i bꝛunninum ok með aurenn þann er liggꝛ um bꝛunninn ok auſa upp ẏꝼer aſkinn
til þeſſ at æigi ſkulu limar hans trena eða ꝼuna. enn þat vatn er sua heilagt at aller luter þeir er þar koma
i bꝛunninn verða sua hviter ſem hinna ſu er ſkiall heiter er innan liggr við eggſkurn. Sua ſem her
ſeger. Aſk veit ek auſinn heiter ẏggꝺraſill har baðmr heilagr hvita aurí þaðan koma
ꝺoggvar þærſ i ꝺali ꝼalla ſtenꝺꝛ æ ẏꝼer grænn urðar bꝛunni. Su ꝺogg er þaðan aꝼ ꝼellr a
ioꝛðína þat kalla menn hunang ꝼall. ok þar aꝼ ꝼæðaz bẏꝼlugur. Fuglar .ij. ꝼæðaz i urðar
bꝛunní. þeir heita ſvaner ok aꝼ þeim ꝼuglum heꝼer komít þat ꝼugla kẏn er sua heiter. ⸌⸍
Þa mælti Gangleri mikil tiðinꝺi kan tu ſegia aꝼ himnínum hvat er þar ꝼleira hoꝼut ſtaða enn að
urðar bꝛunni. har ſagði marger ſtaðer eru þar goꝼugleger Sa er æinn ſtaðꝛ þar er kallaðr er alꝼheimr
þar bẏgger ꝼolk þat er lioſalꝼar heita enn ꝺokkalꝼar bua niðꝛí i íoꝛðu ok eru þeir uliker þeim
ſẏnum ok mẏcklu olikari ræẏnꝺum. lioſalꝼar eru ꝼegri enn ſol ſẏnum. en ꝺokkalꝼar eru ſvartarí
bikí. þar er enn ſa ſtaðꝛ er breiða blik er kallaðr. ok engi ꝼegri ſtaðꝛ. þar er ſa er glitner heiter ok
eru vegger hans ok ſteðꝛ allar ok ſtolpar aꝼ rauðu gullí enn þak hans aꝼ ſilꝼri. þar er enn ſa ſtaðꝛ
er himinbioꝛg heita. ſa ſtenꝺꝛ a himins enꝺa. við bꝛuar ſpoꝛð þar er biꝼrǫſt kemr til híminſ.
þar er enn mikill ſtaðꝛ er vala ſkialꝼ heiter. þann ſtað a oðinn. þann gioꝛðu guðin ok þoktu
ſkiru ſilꝼri. ok þar er hliðſkialꝼin i þerſu ſal þat haſæti er sua heiter. ok þa er alꝼoðꝛ ſitr i þi ſætí þa
ſier hann um alla heima a ſunnan verðum hímsinſ enꝺa er ſa ſalr er allra er ꝼegrſtr ok biartari enn ſo·
len er gimle heiter. hann ſkal ſtanꝺa þa er bæði híminn ok ioꝛð heꝼer ꝼariz ok bẏggia þann ſtað go·
ðer menn ok riettlaater um allar allꝺer. Sua ſeger i vǫlu ſpa. Sal veit ek ſtanꝺa ſolu ꝼegra gulli
þaktan a gímle þann ſkulo ꝺẏggvar ꝺꝛotter bẏggia ok um allꝺꝛ ꝺagha ẏnꝺiſ niota. þa mælti Gangleri hvat
giæter þeſſ ſtaðar þa er ſurta logi bꝛenner himin ok ioꝛð. har ſeger Sua er ſagt at annar himinn ſe ſuðꝛ
ok upp ꝼra þeſſum ok heiter. ſa anꝺlangr. enn hinn þriði himínn ſe enn upp ꝼra þeim ok heiter. ſa viðbla·
enn ok a þeim himní hẏggium ver þenna ſtað vera enn lioſalꝼar æiner hẏggium ver at nu bẏggi þa ſtaði.
Þa mælti Gangleri hvaðan kemr vinꝺꝛ hann er ſterkr sua at hann hrærer ſtoꝛ hoꝼ ok hann æser ellꝺ ⸌⸍
enn sua ſterkr ſem hann er þa ma æigi ſia hann þvi er hann unꝺarlega ſkapaðꝛ. þa ſagði har þat kann ek vel ſe·
gia þer. a noꝛðan verðum himins enꝺa ſitr iotunn ſa er hræſvelgꝛ heiter. hann heꝼer arnar ham. enn er hann beiner
ꝼlug þa ſtanꝺa unꝺan vængium hans vinꝺar ſem her ſeger. hræſvelgr heiter er ſitr a himinſ enꝺa iǫ·
tun i arnar ham aꝼ hans vængium kveða vinꝺ koma alla menn ẏꝼer

Gangleri. mælti hvi ſkilr sua mikit at ſumar ſkal vera heítt enn vetr kallꝺꝛ. har ſagði æigi munꝺi sua ꝼroðꝛ
maðr ſpẏria þviat þetta vitu aller at ſegia enn eꝼ þu æinn ert voꝛðinn sua ꝼa viſſ at æigi heꝼer
þeta hæẏrt þa vil þo þat vel virða at hellꝺꝛ ſpẏʀer þu æitt ſinn oꝼroðlega enn þu ganger lengr
ꝺulinn þeſſ er ſkẏllt er at vita Suaſoðꝛ heiter ſa er ꝼaðer ſumarſ er ok er hann ſælliꝼr sua at aꝼ hans
heití er þat kallat ſvaſlegt er blítt er. enn ꝼaðer vetrar er ẏmizt kallaðꝛ vinꝺlion eða vinꝺſvalr
hann er vaſaðar ſon ok voro þeir attungar grimmer ok ſvalbrioſtaðer ok heꝼer vetr þeira ſkaplẏnꝺi.
Þa mælti. Gangleri hverer eru æser þeir er monnum er ſkẏllt at trua a. har ſagði tolꝼ eru æser
goðkunniger. þa mælti Iaꝼnhar Eigi eru aſẏniurnar ohelgari ok æigi megu þær minna. þa
mælti þꝛiði. oðinn er æztr ok ellz⸌r⸍ aſanna hann ræðꝛ ǫllum lutum ok sua ſem ǫnnur guðin eru mattug þa
þiona honum oll sua ſem boꝛn ꝼoður. enn ꝼriɢ er kona hans ok veit hon ok ǫll oꝛlog manna þot hon ſegi æigí
ſpar ſem her er ſagt at oðinn mælti ſialꝼr við þann aſ er loki heiter. Ær er tu nu loki ok ǫꝛ vití hví
ne lezkat tu oꝛlog vita ꝼrigg hẏgg ek at ǫll viti þott hon ſialꝼgi ſegí oðinn heiter allꝼoðꝛ þvi.
at hann er ꝼaðer allra guða hann heiter ok valꝼǫðꝛ þviat hans oſka ſẏner eru aller þeir er i val ꝼalla þeim
ſkipar hann valholl ok vingolꝼ ok heita þeir þa æinheriar hann heiter ok hanga guð ok hapta guð
ꝼarma guð ok enn heꝼer hann neꝼnꝺz a ꝼleírí vega þa er var komínn til geirroðar konungſ. hetumz grimr
ok ganglari. herian hialmberi. þekkr þriðí. þuðꝛ uðꝛ. helblinꝺi haʀ ſaꝺꝛ ſvípall ſannget·
all. herteitr hnikaʀ. bilæẏgr balæẏgr bolverkr ꝼiolner. Grimner. glapſviꝺꝛ ꝼiolſviðꝛ ſiꝺhǫttr
ſiðſkeggr ſigꝼoðꝛ. ⸌h⸍níkuðꝛ alꝼoðꝛ. atriðꝛ. ꝼarmatẏr. Oſki. Omí. Iaꝼnhár biblinꝺi Gǫnꝺler.
harbarðꝛ ſviður ſviðꝛer ialkr kialar. viður. þroꝛ ẏggr þunꝺꝛ. vakr. Skilungꝛ vaꝼoðꝛ
hropta tẏʀ. gautr veratẏr. þa mælti Gangleri Gæẏſi moꝛg heiti haꝼi þer geꝼit honum ok þat veit trua
mín at þetta mun vera mikill ꝼroðleikr ſa er her kann ſkẏn ok ꝺæmi hverer atburðer haꝼa oꝛ·
ðit. ſer til hverſ þeſſa naꝼnſ. þa ſagði har mikil ſkẏnſemí er at riꝼia þat vanꝺlega upp enn
þo er þer þat ſkiotaz at ſegia at ꝼleſt heití haꝼa verit geꝼen aꝼ þeim atburð at ṣua ṃarg̣ạṛ ṭụn·
g̣ụṛ ſem ganga i verollꝺinní þa þikkiaz allar þioðer þurꝼa at bꝛæẏta naꝼni ḥanṣ ṭil ſ̣ịṇnạṛ
tungu til akallz ok bæna ꝼyrir ſialꝼum ser. enn ſumer atburðer til þeſſara heita haꝼa g̣ọṛẓ ị ꝼ̣erð̣ụm
hans ok er þat ꝼært i ꝼra ſagner ok mun tu æigi mega ꝼroðꝛ maðr heíta eꝼ þu ſkalt æigi kunna ꝼra ſegia þeim
ſtoꝛtiðinꝺum
Þa mælti Gangleri hverr eru noꝼn annaʀa aſanna eða hvat ſkulu þeir ⸌⸍
at haꝼaz. eða hvat haꝼa þeir goꝛt til ꝼrama. har ſagði þoꝛr er þeiꝛa ꝼramaztr ſa er kallaðꝛ
er aſa þoꝛr eða aku þoꝛr. hann er ſterkaztr allra guðanna ok manna. hann a þar riki er þruðvangar
heíta enn holl hans heiter bilſkirner. i þeim ſal eru .v. hunꝺꝛa⸌ꝺ⸍ golꝼa ok .xl. þat er huſ meſt sua að
menn haꝼí goꝛt. sua ſeger i grimníſ malum .ꝺ. go⸌l⸍ꝼa ok um .xl. sua hẏgg ek bilſkirní með bugum
ranna þeira er ek rept vita mínſ veít ek meſt magar þoꝛr a haꝼra tua er ſua heita

tann gnioſtr ok tanngriſnir ok reið þa er hann ekr í enn haꝼrarner ꝺraga reiðína þvi er
hann kallaðꝛ aku þoꝛr. hann a ok .iij. koſtgripí. æinn er hamarenn miollner er hrim þuſſar
ok bergriſa kenna þa er hann kemr a lopt ok er þat æigi unꝺarlegt. hann heꝼer lamið margan hauſ
a ꝼeðꝛum eða ꝼrænꝺum þeira. Annan grip a hann beztan megin giarðarnar ok er hann ſpenner
þeim um ſik þa vex honum aſmegín halꝼu. enn þriðia lut a hann þann er mikill gripr
er í. þat eru iarngloꝼar þeira ma hann æigi miſſa við hamarſkaptiꝺ. enn eingi er ſua ꝼroðꝛ at telia
kunni ǫll ſtoꝛ virki han. enn ſegia kann ek þer sua moꝛg at ꝺveliaz munu ſtunꝺernar aðꝛ en ſagt
er allt þat er ek veit. þa mælti. Gangleri ſpẏria vil ek tiðinꝺa aꝼ ꝼleírum aſunum. har ſagði annar
ſon oðinſ er ballꝺꝛ ok er ꝼra honum gott at ſegia hann er beztr ok hann loꝼa aller. hann er sua ꝼagr
alitum ok biartr at lẏſer aꝼ honum ok eitt graſ er sua hvitt at iaꝼnat er til ballꝺꝛſ brar þat
er allra graſa hvitaz ok þar epter mattu marka ꝼegrð hans bæði a haar ok a likí. hann er vitraztr
ꜳſa ok ꝼegrſt talaðꝛ ok liknſamaztr. enn ſu nattura ꝼẏlger honum at eíngi ma hallaz ꝺomr
hans. hann bẏr þar ſem heíta breiða blik a hímní i þeim ma ekki vera uhreínt. Sua ſem her
ſeger. breiða blik heita þar er ballꝺꝛ heꝼer ser oꝼ gioꝛꝼa ſalí a þi lanꝺi er ek liggia veit ꝼæſta
ꝼeiknſtaꝼí. hinn þriði aaſſ heiter níoꝛꝺꝛ hann bẏr a hímní þar ſem heita noa tun. hann ræðꝛ ꝼyrir
gǫngu vinnz ok ſtiller ſia ok ellꝺ a hann ſkal heíta til ſęꝼara ok til veiða. hann er sua auðigr ok ꝼeſæll at hann
ma geꝼa þeim auð lanꝺa ok lauſa ꝼíar a hann ſkal til þeſſ heita. æigi er nioꝛðꝛ aſa ættar. hann var upp ꝼęꝺꝺꝛ
i vana heimí. enn vaner giſluðu hann guðunum ok toko í mot at giſlingu þann er hæner heiter. hann
varð at ſætt með guðum ok vǫnum. nioꝛðꝛ a þa konu er ſkaði heiter. ꝺotter þiaza Iǫtunſ. ſka·
ði vill haꝼa bu ſtað þann er ꜳtt haꝼði ꝼaðer hennar þat er a ꝼiollum nokkurum þar ſem heiter
þrẏmheímr enn nioꝛðꝛ vill vera nær ſío þau ſættuz a þat at þau ſkẏllꝺu vera niu nætr í
þrẏmheimí enn þa .iij. að noa tunum. enn er níoꝛðꝛ kom aptr til noa tuna aꝼ ꝼiallínu
þa quað hann þetta. leið erumk ꝼioll varka ek lengí a nætr æinar níu. ulꝼa þẏtr mer þottí
illr vera hia ſongví ſvana. þa quaꝺ ſkaðí þetta. Soꝼa ek ne matta ſiavar beðium a ꝼuglſ·
iarmi ꝼyrir ſa mik vekr er aꝼ viði kemr moꝛgin hverian mær. þa ꝼoꝛ ſkaði upp a ꝼiall
ok bẏgði i þꝛẏmheímí ok ꝼerr hon miok a ſkíðum ok með boga ok ſkẏtr ꝺẏr hon heiter on·
ꝺur guð eða ǫnꝺur ꝺíſ. Sua er ſagt. þrẏm heímr heiter er þiaza ſa hinn amatki iǫtunn
enn nu ſkaði bẏgger ſkír bruðꝛ guða ꝼoꝛnar toꝼter ꝼoður. ⸌⸍
Nioꝛðꝛ i noa tunum gat ſiðan tuau boꝛn het annat ꝼreẏr ok ꝼreẏia. þau voro ꝼogr
alitum ok mattug. ꝼræẏr er hinn agiætazti aꝼ aſum. hann ræðꝛ ꝼyrir regni ok ſkiní ſolar ok þar
með avextí iarðar ok a hann er gott at heíta til aarſ ok ꝼriðar hann ræðꝛ ok ꝼeſælu manna. enn ꝼreẏia
er agiætuz aꝼ aſẏnium. hon a þann bæ a hímní er ꝼolkvangr heiter ok hver ſem hon

riðꝛ til vigſ þa a hon halꝼan val enn halvan oðinn. Sua er her ſagt. Folkvangr heiter enn
þar ꝼræẏia ræðꝛ ſeſſa koſtum i ſal halꝼan val hon kẏſſ hverian ꝺag enn halꝼan oðinn a
Salr hennar ſeſrumner er mikill ok ꝼagr ok er hon ꝼerr þa ekr hon kǫttum ij. ok ſitr i reið. hon er nakvę·
muz monnum til a heita ok aꝼ hennar naꝼní er þat tignar naꝼn er rikiſ konur eru kallaðar ꝼrur. henne
likaði vel manſǫngr a hana er gott at heita til ááſta. þa mælti. Gangleri ⸌⸍
Miklir þikkia mer þesser ꝼyrir ſier æserner ok æigi er unꝺarligt at mikill kraptr ꝼẏlgi ẏðꝛ er
þer ſkulut kunna ſkẏn guðanna ok vita hvert biðia ſkal hverrar bænarennar eða eru ꝼleiri enn
guðin. har ſagði Sa er enn aſſ er tẏr heiter hann er ꝺiarꝼaztr ok bezt hugaðꝛ ok hann ræðꝛ miog ſigri i oꝛruſ·
tum. a hann er gott at heita hræẏſti monnum. þat er oꝛðtak at ſa er tẏ rauſtr er um ꝼramm er aðꝛa menn.
ok ekki ſiez ꝼyrir. hann er ok vítr sua at þat er ok mælt at ſa er tẏrſpakr er vitraztr er. þat er æitt mark um ꝺiarꝼ·
leik hans þa er æser lokkuðu ꝼenriſ ulꝼ til þeſſ at leggia ꝼioturenn a hann gleiꝼni þa truði hann
þeim æigi at þeir munꝺu læẏſa hann ꝼẏʀ enn þeir legði honum at veði honꝺ tẏſ i munni hans. enn þa er æser
villꝺu æigi læẏſa hann þa beit hann honꝺína aꝼ þar er nu heiter ulꝼliðr ok er hann æínhenꝺꝛ ok ekki kal·
laðꝛ ſætter manna. ⸌⸍ Bragí heiter æinn. hann er agiætr aꝼ ſpekí ok meſt aꝼ malſnillꝺ ok orðꝼi·
mi. hann kann meſt aꝼ ſkallꝺſkap ok aꝼ honum er bragr kallaðꝛ ſkallꝺſkapr ok aꝼ hans naꝼní er ſa
kallaðꝛ bragr karla eða bragr kvenna er orðſnillꝺ heꝼer ꝼramaʀ enn aðꝛer kona eða karl maðr. hans
kona er iðunn. hon varðveiter i eſki ſínu epli þau er guðin ſkulu a bíta þa er þau ellꝺazt
ok verða þa aller unger ok ſua mun vera til ragna rokkrſ. þa mælti Gangleri All mikit þikki mer guð
en æiga unꝺer giæzlu eða trunaði iðunnar. þa ſagði har ok hlo við. nær lagði þat uꝼæru æítt ſinn
kunna mun ek þar aꝼ at ſegia. enn þo ſkal tu nu ꝼẏrſt hæẏra ꝼleiri noꝼn aſanna. ⸌⸍
Heímꝺallr heiter æínn. hann er kallaðr hvítíaaſſ. hann er mikill ok heílagꝛ hann baru at ſẏní
mæẏiar .ix. ok allar ſẏſtr. hann heiter ok hallinſkiðꝛ ok gullintanní. hans voro aꝼ gulli
heſtr hans heiter gulltoppr. hann bẏr þar er heita himinbioꝛg við biꝼrǫſt hann er vǫrðꝛ guða ok ſettr
þar við hímínſenꝺa at giæta bruarennar ꝼyrir bergríſum. hann þarꝼ minna ſveꝼn enn ꝼugl. hann ser
iaꝼnt nott ſem ꝺagh .c. raſta ꝼra ser. hann hæẏrer ok þat er graſ vex a ioꝛðu ok ull a ſauðum ok allt
þat er hæra lætr. hann heꝼer luðꝛ þann er giallar hoꝛn heiter ok hæẏrer blaſt hans i alla heima.
hæímꝺallar ſverꝺ er kallat hoꝼut. þat er ſagt. himinbioꝛg heita enn þar heimꝺall kveða vall·
ꝺa ueum. þar voꝛðꝛ guða ꝺrekkr i vero ranni glaðꝛ hinn goða miǫð. ok en ſeger hann ſialꝼr.
i heimꝺallar gallꝺri. Niu em ek mæðꝛa mog niu em ek ſẏſtra ſonr
hoðꝛ heiter æinn aaſſinn. hann er blinꝺꝛ ærit er hann ſterkr en vilia munꝺu guðin at þenna ꜳſ ⸌⸍
þurꝼti æigi at neꝼna þviat hans hanꝺa verk munu lengi vera hoꝼð at minnum með guðum
ok monnum
Viðar heiter æinn hínn þogli áſſ. heꝼer hann ſko þẏkkan hann er ſterkr

næſt þui ſem þoꝛr aꝼ honum haꝼa guðin mikit trꜹſt i allar þrauter.

Ali eða vali heiter einn ſon oðinſ ok rinꝺar. hann er ꝺiarꝼr i oʀostum ok miǫk happſkæẏtr. ⸌⸍
Ullr heiter æínn ſon ſivíar ſtiupſon þoꝛſ. hann er bogmaðr ſua goðꝛ ok ſkiðꝼær at eingi ma við hann
kepaz. hann er ꝼagr alítum ok heꝼer hermannz atgerꝼi a hann er gott at heíta í eínvígí. ⸌⸍
Foꝛſeti heiter ſon ballꝺꝛſ ok nǫnnu nepſ ꝺottur hann a þann ſal a himní er glitner heíter enn aller er til hans
koma með ſakar vanꝺræðí þa ꝼara aller ſatter i brott ſa er ꝺomſtaðꝛ baztr með guðum
ok monnum. ſua ſeger her. Glitner heiter ſalr hann gullí ſtuꝺꝺꝛ ok ſilꝼrí þaktr hið ſama enn þa ꝼoꝛſetí
bẏgger ꝼleſtan ꝺag ok ſvæꝼer allar ſaker. ⸌⸍
Sa er enn talðꝛ með aſum er ſumer kalla rogbera aſanna ok ꝼrumkveða ꝼlærðanna ok vǫmm all·
ra guða ok manna ſa er neꝼnꝺꝛ loki eða
loptr ſon ꝼarbauta Iǫtunſ. moðer hans heiter lauꝼæẏ eða naal. bꝛæðꝛ hans eru þeir bẏ·
leiſtr ok helblínꝺí. Lokí er ꝼriðꝛ ok ꝼagr ſẏnum illr i ſkaplẏnꝺí miok ꝼiǫlbreẏtinn að
hattum. hann haꝼði þa ſpekí umꝼramm aðꝛa menn er ſlægð heiter ok velar til allra luta. hann kom
aſum iaꝼnan í ꝼullt vanꝺreðí ok opt læẏſtí hann þa með viel ræðum. kona hans heiter ſẏgín
ſon þeira narí eða narví. enn attí lokí ꝼleirí bǫꝛn. Angrboða heiter gẏgr. i iotun heim·
um við henni gat loki .iij. boꝛn. eitt var ꝼenriſ ulꝼr. annat ioꝛmunganꝺꝛ. þat er mið·
garzoꝛmr. þriðia er hel. enn er guðin viſſu til at þeſſi þꝛiu ſẏſtkin ꝼæꝺꝺuz upp i io·
tunheimum ok guðín roktu til ſpaꝺoma aꝼ þeſſum ſẏſtkínum munꝺi þeim mikit uh·
app ſtanꝺa ok þotti illz aꝼ von ꝼẏrſt aꝼ moðerní ok enn verra aꝼ ꝼaðerní. ⸌⸍
Þa ſenꝺi allꝼoðꝛ til guðín at taka boꝛnín ok ꝼæra ser. ok er þau komu til hans þa kaſta·
ði hann oꝛmínum i hinn ꝺiupa ſia er liggꝛ um lǫnꝺ ǫll ok ox ſa oꝛmr sua at hann liggr i miðíu
haꝼinu um lonꝺ oll ok bitr i ſpoꝛꝺ ser. Hel kaſtaði hann i níꝼlheim ok gaꝼ henni vallꝺ ẏꝼer níu heí·
mum at hon ſkẏllꝺi ſkipta ǫllum viſtum með þeim er til hennar voro ſenꝺer. enn þat eru ſott ꝺauðer menn
ok elli ꝺauðer. hon a þar mickla bolſtaði ok eru garðar hennar ꝼoꝛkunnar haꝼer. ok grinꝺꝛ ſtoꝛar.
Eliuðner heiter ſalr hennar hungr ꝺiſkr hennar. ſulltr kniꝼr hennar. ganglati þræll. gang·
lǫt ambatt. ꝼallanꝺa ꝼoꝛat þreſkollꝺꝛ. hon er bla halꝼ en halꝼ með hoꝛunꝺz lít.
þvi er hon auðkenꝺ ok hellꝺꝛ gnupleit ok grimmleít. ⸌⸍
Ulꝼenn ꝼæꝺꝺu æser heíma ok haꝼðe tẏr æínn ꝺiarꝼleik at ganga til ok geꝼa honum mat
enn er guðin ſa hverſu mikit hann ox hvern ꝺag ok allar ſpar ſogðu at hann munꝺí vera lagðꝛ til
ſkaða þeim. þa ꝼengu æser þat rað at þeir gioꝛðu ꝼiotur allſterkan er þeir kolluðu læðing Ok
baru hann til ulꝼſínſ ok baðu hann ræẏna aꝼl ſitt við ꝼioturínn. enn ulꝼínum þotti ser þat ekkí oꝼreꝼ·
lí ok liet þa ꝼara með þeir villꝺu. enn ꝼẏrſta ſinn er ulꝼrinn ſpẏrnꝺí við brotnaði ſa ꝼio·
turr sua læẏſtiz hann oꝛ læðingí. þvi næſt gioꝛðu æser annan ꝼiǫtur halꝼu ſterkara er þeir kolluðu 

ꝺroma ok baðu enn ulꝼinn ræẏna ſik við þann ꝼiǫtur. ok tolðu hann verða munꝺu agiætan
míok aꝼ aꝼli eꝼ ſlik ſtoꝛſmiðí mætti æigi hallꝺa honum enn ulꝼrinn hugſaði at þerſi ꝼioturr
var ſterkr miok ok þat með at honum haꝼði aꝼl vaxit ſiðan er hann bꝛaut læðíng. kom þat i hug at hann
munꝺi verða at leggia ſik i hættu eꝼ hann ſkẏllꝺi ꝼrægr verða ok liet leggia a ſik ꝼioturinn.
ok er æser tǫlðuz buner þa hriſti ulꝼrinn ſik ok lauſt ꝼiotrinum a ioꝛðína ok knuðiz ꝼaſt að ſpẏrner
við bꝛaut ꝼiǫturinn sua at ꝼiarrí ꝼlugu bꝛotín. sua ꝺrap hann ſik oꝛ ꝺꝛoma. þat er ſiðan haꝼt ꝼyrir oꝛð·
tak at læẏſi oꝛ læðingi eða ꝺꝛepi oꝛ ꝺroma þa er einn hverr lutr er akaꝼlega ſottr. ⸌⸍
Epter þat ottuðuz æserner at þeir munꝺu æigi ꝼa bunꝺit ulꝼínn þa ſenꝺi allꝼoðꝛ þann er ſkirner
er neꝼnꝺꝛ ſenꝺi maðr ꝼræẏſ oꝼan i ſvartalꝼa heim til ꝺverga nokkura ok liet gera ꝼiotur
þann er gleiꝼner heiter. hann var goꝛr aꝼ .vi lutum aꝼ ꝺẏn kattarenſ ok aꝼ ſkeggi konunar aꝼ rotum
bergſinſ ok aꝼ ſinum biarnarenſ aꝼ anꝺa ꝼiſkſínſ ok aꝼ ꝼuglſ hráka. ok þot tu viter æigi aðꝛ þeſſi
tiðinꝺi þa mat tu ꝼinna her ſonn ꝺæmí at æigi er logit at þer. ſieð mun tu haꝼa at konan heꝼer
æigi ſkegg. ok eingi ꝺẏnr verðꝛ aꝼ hlaupi kattarens ok æigi eru rætr unꝺer berginu. ok þat veit trua mín
at Iaꝼn ſatt er þat allt er ek heꝼí ſagt þer þo at þeir ſe ſumer luter er þu matt æigi ræẏna. þa mælti. Gangleri
þetta ma ek at viſu ſkilia at ſatt er. þeſſa luti ma ek ſia er þu heꝼer nu til ꝺæma tekið. enn
hvern veg varð ꝼiotuʀenn ſmiðaðꝛ. har ſagði þat kann ek þer vel ſegía. varð ſlettr ok blꜹtr
ſem ſilki ræma ok sua trauſtr ok ſterkr ſem nu ſkal tu hæẏra. þa er ꝼioturrinn var ꝼærðꝛ aſunum. þok·
ðu þeir vel ſenꝺi manni ſitt erenꝺí. þa ꝼoꝛu æserner ut í vatn þat er amſvartner heiter i holm
þann er lẏngví er kallaðꝛ ok koll⸌u⸍ðu með ser ulꝼínn. ſẏnꝺu honum ſilki banꝺit ok baðu hann ſlita
ok ſogðu vera nokkuru trauſtar⸌a⸍ enn likinꝺi þætti a vera ꝼyrir ꝺigrleikſ ſaker ok ſellꝺi hverr oðꝛum
ok træẏſtí með hanꝺaꝼlí. enn þo quaðu þeir ulꝼínn ſlita munꝺu. þa ſagði ulꝼrinn sua litz mer a þenna
ꝺregil ſem enga ꝼrægð muna ek aꝼ hliota þoat ek ſlita i ſunꝺꝛ sua miott banꝺ. enn eꝼ þat er
goꝛt með liſt ok vél þo at þat ſẏniz litið þa kemr þat banꝺ æigi a mína ꝼætr. þa ſogðu æserner
at hann munꝺi ſkíot ſlíta miott ſilkí banꝺ er hann haꝼði ꝼẏr brotið ſtoꝛa iarnꝼiotra enn eꝼ þu
ꝼærr æigi þeira banꝺ ſlitið þa mun tu ekki hræꝺa mega guðín. ſkulo ver mega þa læẏſa þik
Ulꝼrinn ſagði eꝼ þer bínꝺit mik sua at ek ꝼæ æigi læẏſt mik. þa munu þer sua ætla at mer mun ſeint vera at ta·
ka aꝼ ẏðꝛ hialp. oꝼuſſ em ek at ⸌l⸍æta þetta banꝺ a mik leggia. enn hellꝺꝛ en þer ꝼrẏið mer
hugar þa leggi æinn ẏðar honꝺ ſína i munn mer at þetta ſe ꝼalſlauſt goꝛt. enn hverr aſanna ſa
til annarſ ok þotte a ver tvꜹ vanꝺꝛæðí. ok villꝺi eíngí ſína honꝺ ꝼramm ſelía ꝼẏʀ en tẏr let ꝼramm
hægri hǫnꝺ ſína ok leggr i munn ulꝼinum. enn er ulꝼrinn ſpẏrner þa harðnaði banꝺít ok þvi har·
ðara er bꝛauz um þvi ſkarpara var banꝺít. þa hlogu aller nema tẏr. hann let honꝺ ſi·
na þa er æserner ſa at ulꝼrinn var bunꝺinn at ꝼullu þa toku þeir ꝼeſtína er oꝛ var ꝼiotrinum.

er gelgia heiter ok ꝺꝛogu hana i gegnum hellu mickla ſu heiter giǫll ok ꝼello hellona langt
i ioꝛð niðꝛ. þa toku þeir mikinn ſteín ok ſkutu enn lengra i ioꝛðína ſa heiter þvití ok hoꝼ·
ðu þann ſtein ꝼyrir ꝼeſtar hælenn. Ulꝼrinn gaꝼti akaꝼle⸌g⸍a ok ꝼekz um míok ok villꝺi bi·
ta þa. þeir ſkutu i munninn honum ſverðí nokkuru nema hiolltin við neꝺꝛa gomí enn eꝼra gomí
bloðreꝼillenn. þat er gomſpari. hans. hann greníar illelega ok ſleva renn oꝛ munni hans. þat er a ſu er
von heiter. þar liggr hann til ragna rǫkkrſ. þa mælti Gangleri ꝼurðu illa barna æign gat lokí enn ǫll
þeſſi ſẏſtkín eru mikil ꝼyrir ser enn ꝼyrir hvi ꝺrapu æigi æser ulꝼinn eꝼ þeim er illz aꝼ honum váán
har ſagði Sua mikilſ virðu guðín ve ſin ok griða ſtaði at æigi villꝺu þau ſaurga þa með
bloði ulꝼſinſ þa at sua ſegí ſpꜳrnar at hann muní verða at bana oðní. ⸌⸍
Þa mælti. Gangleri hveriar eru enn aſẏnioꝛnar. har ſagði Frigg er æzt hon a bæ er ꝼenſaler heiter
ok er hann allvegligr. ǫnnur er ſága hon bẏr a ſokkua bekk ok er þat mikill ſtaðꝛ .iij. er
æír hon er lækner beztr .iiij. er geꝼion. hon er mær ok henni þiona þær er meẏiar anꝺaz
v. er ꝼulla hon er enn mær ok ꝼerʀ lauſháár ok gullbanꝺ at hoꝼði. hon berꝛ eſkí ꝼriggiar ok geter ſko·
klæðá hennar. ok veit laun rað með henne. Freẏia er tignuz með ꝼriɢ. hon giptiz þeim manni er oðꝛ het
þeiꝛa ꝺotter hnoſſ. hon er sua ꝼogꝛ at aꝼ naꝼní hennar eru hnoser kallaðar þat er ꝼagrt er ok gerſemlegt.
Oðꝛ ꝼoꝛ brott langar leiðer enn ꝼræẏia grætr epter enn taar hennar eru gull rautt. ꝼræẏia a mǫꝛg
noꝼn. er ſu ſok til þeſſ at hon gaꝼ ser ẏmiſ heití er hon ꝼoꝛ með okunnum þioðum at leita oðſ. hon heiter
marꝺǫll ok hǫꝛn. geꝼn ok ſẏr. Freẏia ááttí bꝛiſinga men. hon er ok kolloð vana ꝺiſ. Setta
ſioꝼn. hon giæter miog til at ſnua hugum manna til aaſta karla ok kvenna ok aꝼ hennar naꝼni er
elſkuginn kallaðꝛ ſiaꝼní .viij. Loꝼn hon er sua millꝺ ok goð til a heita at hon ꝼær læẏꝼí
aꝼ allꝼǫðꝛ eða ꝼrigg til manna ſamgangſ kvenna ok karla þott aðꝛ ſe bannat eða þvertekit þikkí. þat
er aꝼ hennar naꝼní loꝼ kallat ok sua þat at hon er loꝼut míǫk aꝼ monnum .ix var hon hlẏðer
a eiða manna ok einka mal er veita ſín i milli konur ok karlar. þvi heíta þau mal varar. hon
heꝼner ok þeim er brigða .x Vǫr. hon er vitr ok ſpurul sua at eingi lut ma hana læẏna. þat oꝛð tak
at kona verði voꝛ þeſſ er hon verðꝛ víſ .xi. Sýn. hon giæter ꝺẏra í hǫllinní ok lẏkr aptr ꝼyrir þeim
er æigi ſkulu inn ganga ok hon er ſett til varnar a þingum ꝼyrir þau mal er hann vill uſanna þvi er þat oꝛðtak
at ſẏn ſe ꝼyrir ſett þa er maðr neitar .xii. hlín. hon er ſett til giæzlu ẏꝼer þeim monnum er ꝼrígg vill
ꝼoꝛða við hááſka nokkurum. þaðan aꝼ er þat oꝛðtak at ſa er ꝼoꝛðaz hleíner .xiij ſnotra
hon er vitr ok laat pꝛuð aꝼ hennar heití er kallat ſnotr karlmaðr eða kona. ſa er hoꝼlaatr er .xv.
Gna. hana ſenꝺer ꝼriɢ i ẏmſa heíma at erenꝺum ſínum. hon a þann heſt er rennr lopt ok lǫg ok hei·
ter hoꝼvarpner. þat var æítt ſinn er hon reíð at vaner nokkoꝛer ſa reið hennar i loptinu. þa
mælti æínn. hvat þar ꝼlẏgr hvat þar ꝼerr eða at lopti liðꝛ. hon ſvaraði ne ek ꝼlẏg þo ek ꝼer

ok at lopti liðꝛ. a hoꝼvarpní þeim er hamſkerper gat við garðroꝼu. aꝼ gnar naꝼni er sua kallat
at þat gnæꝼar er haatt ꝼerr ſol ok bil eru talꝺar með aſẏníum enn ſagt er ꝼẏʀ eðli þeiꝛa. ⸌⸍.
Enn eru þær aðꝛar er þiona ſkulo i valhǫll bera ꝺꝛẏkkíu ok giæta boꝛðbunaðar ok ǫlgagna
Sua eru þær neꝼnꝺar i grimníſ malum. hriſt ok miſt vil ek at mer hoꝛn beri ſkeggiollꝺ
ok ſkǫgul hillꝺꝛ ok þruðꝛ. hlokk ok herꝼiǫtur Gꜹll ok geira hǫð. ranngrið ok Raðgrið ok regínleíꝼ þær
bera einherium ǫl. þeſſar heita valkẏriur. þær ſenꝺer oðinn til hverrar oʀosto. þær kioſa ꝼeigð a menn
ok raða ſigri. Guðꝛ ok rota ok noꝛn en ẏngſta er ſkullꝺ heiter riða iaꝼnan at kioſa val ok ræ·
ꝺa vigum. ioꝛð moðer þoꝛſ ok rinꝺꝛ moðer vꜳla eru talðar með aſẏníum. ⸌⸍
Gẏmer het maðr enn kona hans aurboða hon var bergriſa ættar. ꝺotter þeiꝛa er gerðꝛ er allra qvenna var ꝼegrſt
þat var æinn ꝺag at ꝼræẏr haꝼði gengit i hliðſkialꝼ ok ſa um heima alla enn er hann leit i noꝛðꝛ ætt
þa ſa hann a einum bæ mikit huſ ok ꝼagrt ok til þeſſ huſſ gekk æín kona ok er hon tok upp hǫn·
ꝺunum ok lauk hurð ꝼyrir ser. þa lẏſti aꝼ honꝺum hennar bæði i lopt ok a log ok aller heimar birtuz aꝼ
henni ok sua heꝼnꝺi honum þat mikillætí er hann haꝼði ſezt i þat hið helga ſætí at hann gekk i brott
ꝼullr aꝼ harmí ok er hann kom heím mælti hann ekki. ekkí ſvaꝼ hann ekkí ꝺrakk hann. eíngi þoꝛði
ok at kreꝼia hann malſínſ. þa let níoꝛðꝛ kalla til ſín ſkirní ſkoſvein ꝼræẏſ ok bað hann ganga
til ꝼræẏſ ok beiða hann oꝛða ok ſpẏria hverium hann værí sua reíðꝛ at hann mælti ekkí við menn. enn ſkirner
liez ganga munꝺu ok æigi ꝼuſſ ok kvað illra ſvara vera von aꝼ honum. enn er hann kom til ꝼræẏſ þa
ſpurði hann hvi ꝼræẏr var sua hnípínn ok mælti æigi við menn. þa ſvaraði ok ſagði at hann haꝼði ſieð
konu ꝼagra ok ꝼyrir hennar ſaker var hann ſua harmꝼullr at æigi munꝺi hann lengi liꝼa eꝼ hann ſkẏllꝺi æigi
na henní. ok nu ſkal tu ꝼara ok biðía hennar mer til hanꝺa ok haꝼa hana hingat hvert er ꝼaðer hen·
nar vill eða æigi. ſkal ek þat vel launa þer. þa ſagði ſkirner sua at hann ſkal ꝼara ſenꝺi ꝼerð en ꝼræẏr ſkal
ꝼa honum ſverð ſitt. þat var sua gott at ſialꝼt váz. enn ꝼræẏr liet æigi þat til ſkorta ok gaꝼ honum
ſverðít. þa ꝼoꝛ ſkirner ok bað honum konunnar ok ꝼekk heít hennar at .ix. nottum ſiðar ſkẏllꝺí
hon þar koma er baʀ æẏ heiter ok ganga þa at bꝛullaupi með ꝼræẏ. enn er ſkirner ſagði ꝼræẏ
ſit erenꝺí þa quað hann þetta. Long er nott lǫng er ǫnnur hve mega ek þræẏia .iij. opt mer
manaðꝛ mínni þottí enn ſia halꝼ hẏ nott. þeſſi ſok var til er ꝼræẏrr var sua vapnlauſſ er
hann barðiz við bela ok ꝺꝛap hann með hiartar hoꝛní. þa mælti Gangleri Unꝺꝛ mikit er þilikr hoꝼðingí
ſem ꝼræẏr er villꝺi geꝼa ſverð sua at hann aatti æigi annat iaꝼngott. gæẏſi mikit mein var honum þat
þa er hann barðiz við þann er beli heíter. þat veit tru mín at þeiꝛar giaꝼar munꝺi hann þa iðꝛaz
þa ſagði har litið mark var þa að er þeir beli hittuz ꝺꝛepa matti ꝼræẏr hann með henꝺí ſinní
verða mun þat er ꝼræẏ mun þikkia verr við koma er hann misser ſverðzinſ þa er muſpe·
llz ſẏnír ꝼara at heria ⸌⸍ Þa mælti. Gangleri þat ſeger þu at aller þeir er i oꝛosto

haꝼa ꝼallit ꝼra upphaꝼí heímſ eru nu komner til oðinſ i valhǫll. hvat heꝼer hann at ꝼa þeim
at viſtum ek hugða at þar ſkẏllꝺi vera allmikit ꝼiolmenní. þa ſagði haar. Sat er þat er þu ſeger
allmikit ꝼiǫlmenní er þar enn mícklu ꝼleira ſkal enn verða ok man þo oꝼlitið þikkía þa er ulꝼ·
renn kemr. enn allꝺꝛi er sua mikill mannꝼiǫlðinn i valhǫll at æi ma þeim enꝺaz ꝼleſk galltar
þeſſ er ſerimner heiter. hann er ſoðinn hvern ꝺag ok heill at aptní. enn þeſſi ſpurning er nu ſpẏr
þu þikkí mer likara at ꝼaer munu sua viser vera at her kunní ſatt aꝼ at ſegia. Anꝺhrimner
heiter ſteikarenn enn ellꝺhrímner ketillínn. Sua er her sagt. Anꝺhrimner lætr i ellꝺ hrimní
ſerimní ſoðinn ꝼleſka bazt en þat ꝼaer vitu við hvat eínheriar alaz. ⸌⸍
Þa mælti Gangleri hvart heꝼer oðinn þat ſama boꝛð hallꝺít sem eínheriar. har ſagði þa viſt er a hans boꝛði
ſtenꝺꝛ geꝼr hann .ij. ulꝼum er sua heita geri ok ꝼrekí en enga viſt þarꝼ hann. vín er honum bæði
ꝺrẏkkr ok matr. sua ſeger her. gera ok ꝼreka ſeðꝛ gunntamiðꝛ hroðigꝛ hæria ꝼǫðꝛ enn við vin eít
vapn gǫꝼugꝛ oðinn æ liꝼer. hraꝼnar .ij. ſitia ꜳ oxlum honum ok ſegia i æẏro honum oll tiðinꝺí
þau er þeir ſia eða hæẏra. þeir heita sua huginn ok munínn. þa ſenꝺer hann i ꝺagan at ꝼliuga um heim
allan ok koma þeir aptr að ꝺagverðar malí. þar aꝼ verðꝛ hann margra tiðinꝺa viſſ þi kalla
menn hann hraꝼna guð ſua ſem ſagt er. huginn ok muninn ꝼliuga hverian ꝺag ioꝛmungrunꝺ
ẏꝼer. oumz ek hugín at hann aptr ne komí þo ſiamz meír um munin. þa mælti Gangleri
Hvat haꝼa æinheriar at ꝺꝛẏkk þat er þeim enꝺiz iamgnoglega ſem viſtin eða er þar vatn
ꝺꝛukkit. þa ſeger har Vnꝺarlega ſpẏr þu nu at alꝼoðꝛ mun bioða til ſin konungum eða ioꝛlum
eða oðꝛum rikiſ monnum ok muní þeim vatn at ꝺꝛekka ok þat veit trua mín at margr kemr
ſa til valhallar er ꝺẏrt munꝺi þikkiaz kaupa vazꝺꝛẏkkinn eꝼ æigi væri betra ꝼagna·
ðar þangat at vitia ſa er aðꝛ þoler ſaar ok ſviða til bananſ. annat kann ek ſegia þer
þaðan. Geit ſu er heiðꝛun heiter ſtenꝺꝛ uppi a valhǫll ok bitr bar aꝼ limum treſ þeſſ er
miog er naꝼnꝼrægt er leraðꝛ heíter enn oꝛ ſpenum hennar renr mioðꝛ ſa er hon ꝼẏller ſk·
aptker þat hvern ðag er sua er mikit at aller æinheriar verða ꝼullꝺꝛukner aꝼ. þa mælti Gangleri þat er þeim
gæẏſi haglig gæít ꝼoꝛkunnar goðꝛ viꝺꝛ mun ſa vera er hon bitr aꝼ. þa ſeger har enn er meí·
ra mark oꝼ hioꝛtínn æikþẏrní er ſtenꝺr a valhǫll ok bitr aꝼ limum þeſſ treſ. en aꝼ hoꝛ·
num hans verðꝛ sua mikill ꝺꝛopí at niðꝛ kemr i hvergelmí ok þaðan aꝼ ꝼalla þær aar er sua
heita. Sið við. ſekínækin. ſvǫl. gunnþro. ꝼioꝛin. ꝼimbul þul. gipul gopul. gomul
geirrumul. þeſſar ꝼalla um aſa bẏgꝺer. þeſſar eru enn neꝼnꝺar. þẏn vín. þǫll. Holl.
grað. gunnþoꝛín nẏt naut nꜹnn hronn vína veg. ſvínn. þioðnuma. þa mælti Gangleri þet·
ta eru unꝺarlig tiðinꝺi er nu ſagðer þo gæẏſi mikit huſ mun valholl vera allþrǫngt
mun þar opt ꝼyrir ꝺ̣ỵ̇ṛụm ṿerạ.̣ þa ſagði har hvi ſpẏʀ þu æigi þeſſ hverſu margar ꝺẏr eru a hollenní 

eða hverſu ſtoꝛar. eꝼ þu hæẏrer þat ſagt þa mun tu ſegia at hitt er unꝺarlegt eꝼ æigí
ma ganga ut ok inn hverr er vill. enn er með ſonnu at ſegía at æigi er þꝛong›ra at ſkipa hana en gan·
ga i hana. her mat tu hæẏra i grimníſ malum. v. hunꝺruð ꝺẏra ok oꝼ ꝼioꝛum tugum sua hẏgg ek
a valhǫll vera. ꝺccc. eínheria ganga ſenn oꝛ æinum ꝺẏrum. þa er þeiꝛ ꝼara við vitní at vega.
þa mælti. Gangleri Allmikill mannꝼiolði er i valhollu sua niota ek tru mínnar all mikill hoꝼ·
ðingi er oðinn er hann ſtẏrer sua mikklum her eða hvat er ſkemtan æínherianna þa er þeir ꝺꝛekka æigi
har ſagði hvern ꝺag er þeir haꝼa klæz þa hervæða þeiꝛ ſik ok ganga ut i garðinn ok beriaz ok ꝼeller
hverr annan þat er leikr þeira ok er liðꝛ at ꝺogurðar malí þa riða þeir heim til hallarennar ok
ſetiaz til ꝺꝛẏkkiu sua ſem her ſeger. Aller æinheriar oðenſ tunum í hoggvaz hverian ꝺag val
þeir kioſa ok riða vigi ꝼra ſitia meir um ſatter ſaman. enn ſat er þat er þu ſagꝺer mikill er
oðinn ꝼyrir ser. moꝛg ꝺæmí ꝼinnaz til þeſſ sua er her ſagt i oꝛðum ſialꝼra aſanna. Aſkr ẏggꝺꝛa·
ſilſ hann er æztr viða enn ſkiðblaðner ſkipa oðinn aaſa en ioa ſleipner biꝼrǫſt bꝛua enn bꝛa·
gi ſkallꝺa habrok hauka enn hunꝺa garmr. þa mælti. Gangleri ⸌⸍
Huerr a þann heſt ſleipní eða hvat er ꝼra honum at ſegia. har ſagði æigi kan tu ꝺæili a ſleipní ok
æigi veiz tu at burði aꝼ hveriu hann kom. enn þat mun þer þikkia ꝼraſagnar vert. þat var ſnem·
ma i onꝺverða bẏgð guðanna þa er guðín hoꝼðu ſett miðgarð. ok goꝛt val holl kom
þar ſmiðꝛ nokkur ok bauð at gera þeim borg a þrím miſſerum sua trauſta at oꝛugg værí
ꝼyrir bergriſum ok hrimþuſſum þo at þeir kiæmí inn um miðgarð. enn hann mælti ser þat til kaupſ at
hann ſkẏllꝺi æignaz ꝼræẏíu ok haꝼa villꝺi hann ſol ok mána. þa gengu æser a tal ok reðu
raðum ſinum ok var þat kaup goꝛt við ſmiðinn at hann ſkẏllꝺi æignaz þat er hann mælti til eꝼ hann ꝼen·
gi goꝛt borgína a eínum vetrí. en hinn ꝼẏrſta ſumarſ ꝺag eꝼ nokkuʀ lutr væri o·
gioꝛr at borginni þa ſkẏllꝺi hann aꝼ kaupínu. ſkẏllꝺi hann aꝼ engum manni lið þiggia til verkſínſ
enn er þeir ſogꝺu honum þeſſa koſtí þa beiꝺꝺiz hann at þeir ſkẏllꝺu loꝼa at hann heꝼði lið aꝼ
heſtí ſinum. er ſvaðilꝼari heiter. enn þvi reð loki er þat var til lagt við hann. hann tok til enn ꝼẏ·
rſta vetrar ꝺag at gioꝛa borgina enn oꝼ nætr ꝺꝛo hann til griot a heſtínum. en þat þotti aſum
mikit unꝺꝛ hverſu ſtoꝛ bioꝛg ſa heſtr ꝺꝛo ok halꝼo meira þꝛekvirki gerði heſtrinn en ſm·
iðꝛinn. enn að kaupi þeira voro ſterk vitní ok moꝛg ſærí ꝼyrir þvi at iotinn þotti ekki trẏgt
at vera með aaſum griða lauſt eꝼ þor kæmí heim enn þa var hann ꝼarenn i auſtr veg at beria
trǫll. enn er a leið vetrínn þa ſottiz miog borgar ſmiðin ok var hon sua haa ok ſterk at æigi
matti a þat leita enn þa er þriꝛ ꝺagar voro til ſumarſ þa var komiꝺ míok at borg hliði. þa
ſettuz guðín a ꝺomſtola ſína ok leituðu rꜳða ok ſpurði hverr annan hver þi heꝼði
raðit at gipta ꝼræẏíu i iǫtun heima eða ſpilla loptínu ok himninum sua aꝺ taka

þaðan ſol ok tungl ok geꝼa iotnum. enn þat kom aſamt með ǫllum at þeſſu munꝺi ra·
ðit haꝼa ſa er ꝼlæſtu illu ræðꝛ lokí lauꝼæẏiar ſon ok ſǫgðu hann verðugan illz ꝺauða eꝼ æigi
hittí hann raað til at ſmiðꝛinn værí aꝼ kaupínu ok veittu loka at gongu. enn er hann varð
ræꝺꝺꝛ þa ſoꝛ hann æiða at hann ſkẏllꝺi sua til haga at ſmiðꝛinn verí aꝼ kaupinu. hvat ſem hann koſtaði til. ok hið ſama kvellꝺ er ſmiðꝛinn Ok ut epter griotínu með heſtinn ſvaðilꝼara
þa liop oꝛ ſkogi nokkurum merr ok að heſtinum ok hrein við. enn er heſtrinn kenꝺi hvat roſ·
ſa þat var þa æꝺꝺiz hann ok ſleit ſunꝺꝛ reipin. ok liop a ſkoginn en hun unꝺan ok ſmiðꝛinn ep·
ter ok vill taka heſtínn. en þeſſi hlaupa alla nott ok ꝺvelz ſmiðín. þa nott ok epter um ꝺa·
ginn varð ekki sua ſmiðat ſem vant var ok þa er ſmiðꝛinn ser at æigi mun lokit verða verkínu
þa ꝼæriz ſmiðꝛinn i iǫtun moð. enn er æserner ſa þat til viſſ at þar var bergriſi kominn þa
varð æigi þẏrmt æiðunum ok kolluðu þeir a þoꝛ ok Iamn ſkiott kom hann ok þi næſt ꝼoꝛ a lopt
hamarrenn miǫllner. gallt hann þa ſmiðarkaupit ok æigi ſol eða tungl. hellꝺꝛ ſẏniaði hann honum að
bẏggia i iotunheímum ok lauſt þat hið ꝼẏrſta hǫgg at hauſſinn brotnaði i ſman mola
en ſenꝺi hann niðꝛ unꝺer niꝼlhel. enn loki haꝼði þa ꝼerð haꝼt til ſvaðilꝼara at nokkuru
ſiðar bar hann ꝼẏl. þat haꝼði .viij. ꝼætr ok er ſa heſtr baztr með guðum ok monnum. sua ſeger i vǫlu·
ſpa. þa gengu regin ǫll a rǫkſtola ginnheilug goð ok um þat gęttuz hverr heꝼði loꝼt allt
lævi blanꝺít eða ætt iǫtunſ oðſ mæẏ geꝼna. þoꝛr æinn þat va þꝛunginn moði hann ſiallꝺan
ſitr er hann ſlikt oꝼ ꝼregn. þa mælti. Gangleri hvat er að ſegia ꝼra ſkiðblaðní er hann er beztr ſkipa
hvart er ekki ſkip iammikit ſem hann. har ſvarar ⸌⸍
Skiðblaðner er beztr ſkipanna ok með meſtum hagleik goꝛt en naglꝼar er meſt ſkip
ꝺvergar nokkurer ſẏner ivallꝺa
gioꝛðu ſkiðblaðní ok gaꝼu ꝼræẏ ſkipit. hann er sua mikill at aller æser megu ſkipa hann
með vapnum ok herbunaðí ok heꝼer hann bẏr þegar er ſegl er upp ꝺꝛegit hvert er ꝼara ſkal en þa er
æigi ſkal með hann a ſio ꝼara þa er hann gioꝛr aꝼ sua moꝛgum lutum ok með sua mikilli liſt að hann ma veꝼia
ſaman ſem ꝺuk ok haꝼa i pungí ſínum. þa mælti. Gangleri gott ſkip er ſkiðblaðner en all mikil
ꝼiolkẏngí mun við vera hoꝼð aðꝛ sua ꝼaí goꝛt. hvart heꝼer þoꝛr hvergi sua ꝼarit at hann
haꝼí hitt ꝼyrir ser sua rikt eða ramt at honum haꝼi oꝼreꝼli i verið ꝼyrir aꝼlſ ſaker eða ꝼiolkẏngí þa ſeger
har Faer vænti ek at ꝼra þvi kunni ſegia enn mart heꝼer honum harð ꝼært þott. enn þott sua haꝼí
verit at nokkur lutr haꝼí sua rammr eða ſterkr verit at þoꝛr haꝼi æigi ſigꝛ ꝼengit a unnið þa er
æigi ſkẏllt at ſegia ꝼra ꝼyrir þi at moꝛg ꝺæmí eru til þeſſ ok þvi eru aller ſkẏllꝺer at trua að
þoꝛr er matkaztr. þa mælti Gangleri sua liz mer ſem þeſſ lutar muna ek ſpurt haꝼa at eingi er til ꝼær
at ſegia. þa mælti iaꝼn har. hæẏrt hoꝼum ver ſagt ꝼra þeim atburðum er oſſ þikkia otruleger
at ſanner muní vera. enn her mun ſa ſitia nær er vita ſonn tiðinꝺi aꝼ at ſegia ok mun tu

þinar trua at hann mun æigi liuga nu hið ꝼẏrſta ſinn er allꝺꝛi laug ꝼẏʀ. þa mælti. Gangleri her mun ek
ſtanꝺa ok hlẏða eꝼ nokkur oꝛlauſn ꝼæz þeſſa malſ enn að oðꝛum koſtí kalla ek ẏðꝛ vera
ẏꝼerkomna eꝼ þer kunnut æigi ſegia þat er ek ſpẏr. þa mælti þriðí. Auðſẏnt er nu at hann vill þersi
tiðinꝺi vita þo at oſſ þikki æigi ꝼagrt at ſegia. ⸌⸍
Enn þat er upphaꝼ þeſſa malſ að aku þoꝛr ꝼoꝛ með haꝼra ſína ok reið ok með honum ſa áſſ
er loki heiter koma þeir at kvellꝺi til æinſ bonꝺa ok ꝼa þar að natt ſtað. ok um kvellꝺit
tok þoꝛr haꝼra ſina ok ſkar baða epter þat voro þeir ꝼlegner ok boꝛner til ketilſ enn er ſoðit var þa ſettiz þoꝛr
til natt verðar. þoꝛr bauð til matar með ser buanꝺanum ok konu hans ok boꝛnum þeiꝛa. ſonr buanꝺa
het þialꝼí enn rǫſkva ꝺotter. þa lagðí þoꝛr haꝼrſtǫkurnar utar ꝼra ellꝺínum ok mælti at bonꝺ·
inn ok heíma menn hans ſkẏllꝺu kaſta a haꝼr ſtokuna bæínunum. þialꝼi ſon bonꝺa hellt a
lær legg haꝼrſenſ ok ſprettí a kniꝼí ſinum ok braut til mergiar. þoꝛr ꝺvalðiz þar um nottina
enn i ottu ꝼyrir ꝺag ſtoð hann upp ok klæꝺꝺí ſik tok hamarenn míǫllní bra upp ok vigði haꝼr·
ſtokurnar ſtoðu þa upp haꝼrarner var þa annaʀ halltr eꝼtra ꝼætí. þat ſa þoꝛr ok talði at husbonꝺinn
eða hans hion munꝺi æigi ſkẏnſamlegha haꝼa ꝼarið með beínum haꝼrſenſ kenner hann að brotinn var
lær leggrínn. æigi þarꝼ langt ꝼra því at ſegia vita megu þat ⸌a⸍ller hverſu hræꝺꝺꝛ bonꝺinn
munꝺi verða er hann ſa at þoꝛr let ſiga bꝛẏnnar oꝼan ꝼyrir augun enn þat er ſa augnanna þa hugðiz hann
ꝼalla munꝺu ꝼyrir ſionínni æínní ſaman. hann herði henꝺꝛnar a hamar ſkaptínu sua at hvitnuðu
knuarner. en bonꝺinn gioꝛði ſem von var ok oll hionín kolluðu akaꝼlega baðu ser ꝼriðar buðu
at ẏꝼerbot allt þat er þau áttu. enn er hann ſa ræzlu þeira þa gekk aꝼ honum moꝺꝛinn ok ſeꝼaðiz hann. Ok
tok aꝼ þeim i ſætt bǫꝛn þeira þialꝼa ok rǫſku ok gioꝛðuz þau þa ſkẏllꝺer þionoſtu menn hans ok ꝼẏl·
gia þau honum iaꝼnan ſiðan. let hann þar epter haꝼra en bẏriaði ꝼerðina auſtr i iotun heima Ok
allt til haꝼſenſ ok þa ꝼoꝛ hann ut ẏꝼer haꝼít þat hið ꝺiupa enn er hann kom til lanꝺz þa gekk upp ok
með honum lokí þialꝼi ok roſkva. þa er þau hoꝼðu litla hrið gengít þa varð ꝼyrir þeim moꝛk ſtoꝛ.
gengu þau þann ꝺag allan til mẏrkrſ. þialví var allra manna ꝼothvataztr hann bar kẏl þoꝛſ
enn til viſta var æigi gott. þa er mẏrkt var oꝛðit leituðu þeiꝛ ser til nattſtaðar ok ꝼunꝺu ꝼyrir ser ſka·
la nokkurn miǫg mikínn voꝛu ꝺẏr a enꝺa ok iambꝛeiðar ſkalanum þar leituðu þeir ser natt·
bolſ. enn um miꝺía nott varð lanꝺſkialꝼtí mikill gekk ioꝛðín þeim unꝺer ſkukkum ok ſkalꝼ
huſið. þa ſtoð þoꝛr upp ok het a ›lagſ m enn ſína ok leituðuz ꝼẏrer ok ꝼunꝺu aꝼ huſ til hægri han·
ꝺar í míðíum ſkalanum ok gengu þannig ſettiz þoꝛr i ꝺẏrnar enn ǫnnur þau voro innar í ꝼra ho·
num ok voro þau hræꝺꝺ. enn þoꝛr hellt hamarſkaptínu ok hugði at veria ſik. þa hæẏrðu þꜹ
ẏm mikinn ok gnẏ en er kom að ꝺagan þa gekk þoꝛr ut ok ſíer mann hvar la ſkamt ꝼra
honum i ſkogínum ok var ſa æigi litill. hann ſvaꝼ ok hraut ſterklega. þa þottiz þoꝛr ſkilia hvat lætum 

veríð heꝼði um nottína. hann ſpentí ſig megín gioꝛðum ok ox honum aſmegín. en i þat
bilí vaknar ſa maðr ſtoð upp ſkiott en þa er ſagt at þoꝛ varð bilt æítt ſinní at ſla hann með
hamrenum ok ſpurði hann at naꝼní. Sa neꝼnꝺiz ſkrẏmer enn æigi þarꝼ ek ſeger hann at ſpẏria þik
naꝼnſ kenni ek at þu ert aſa þoꝛr. enn hvart heꝼer þu ꝺꝛegit i bꝛaut hannzka minn ſeillꝺiz
hann til ok tok upp hanzkann. ſier þoꝛr þa at þat haꝼðí hann haꝼt ꝼyrir ſkala um nottina enn aꝼ
huſit var þumlungꝛinn hanzkanſ. ſkrẏmer ſpurði eꝼ þoꝛr villꝺi haꝼa ꝼoꝛunæẏtí hans en þor
iatti þí. þa tok ſkrẏmer ok læẏſtí neſtbagga ſinn ok bioz til að eta ꝺagverð enn þor i oðꝛum ſtað
ok hans ꝼelagar. ſkrẏmer bauð at þeir legði mautu næẏti ſitt en þoꝛr iatti því. þa batt ſkr·
ẏmer neſt þeira allt i æinn bagga ok lagði a bak ser. gekk ꝼyrir um ꝺaginn ok ſteig hellꝺ ſtoꝛu. enn
ſið at kvellꝺi læitaðí ſkrẏmer þeim nattſtaðar unꝺer æik mikillí þa mælti ſkrẏmer til þoꝛſ at
hann vill leggiaz niðꝛ ok ſoꝼa enn þer takit neſtbaggann ok buið til nattverðar ẏðꝛ. þvi næſt ſoꝼnar
ſkrẏmer ok hraut ꝼaſt enn þoꝛr tok neſtbaggan ok ſkal læẏſa en sua er at ſegia ſem otrulikt
mun þikkia at engan knut ꝼekk hann læẏſt ok engan alar enꝺann hrært ſua at þa værí
lauſar enn aaðꝛ. ok er hann ser at þetta verk ma æigi nẏtaz þa verðꝛ hann reiðꝛ ok greip hamarenn miǫll·
ní tveim honꝺum ok ſteig ꝼramm ǫðꝛum ꝼætí at þar er ſkrẏmer la ok lẏſtr i hoꝼuð. enn ſkrẏ·
mer vaknar ok ſpẏr hvart lauꝼſblað ꝼelli i hoꝼut honum eða hvart þeir haꝼi þa mataz ok ſe bu·
ner til rekkna. þoꝛr ſagði at þeir munu þa ſoꝼa ganga þeir þa unꝺer aðꝛa eik er þat þer ſatt
at ſegia at ekki var þa otta lauſt at ſoꝼa. enn að miðri nott þa hæẏrer þoꝛr at ſkrẏmer
hrẏtr ꝼaſt sua at ðunar i ſkogínum. þa ſtenðꝛ hann upp ok gengr til hans reið hamarenn títt ok hart ok
lẏſtr í miðian hvirꝼil honum hann kenner at hamarſ munninn ſokkr ꝺiupt i hoꝼuðit. enn i því
bili vaknar ſkrẏmer hvat er nu. ꝼell akarn nokkut i hoꝼut mer eða hvat er tiðt um þik þoꝛr
en þoꝛr gekk aptr ſkẏnꝺilega ok ſagði at hann var þa nẏvaknaðꝛ ok þa var miðnott ok enn væ·
ri maal at ſoꝼa. þa hugſaði þoꝛr þat eꝼ hann kiæimi sua i ꝼærí at ſla hann hið þriðia hogg aꝺ
allꝺꝛi ſkẏllꝺi hann ſia ſik ſiðan. liggr nu ok giæter eꝼ ſkrẏmer ſoꝼnar enn. ok litlu ꝼyrir ꝺagan þa
hæẏrer hann at ſkrẏmer mun ſoꝼnat haꝼa. ſtenꝺꝛ þa upp ok læẏpr at honum reiðer þa hamarenn
aꝼ ǫllu aꝼli ok lẏſtr a þunnvangann þann er upp viſſi. ſękkr hamarenn upp að ſkaptínu.
enn ſkrẏmer ſettiz upp ok ſtrauk um vangann ok mælti. hvart munu ꝼuglar nokkoꝛer ſitia í
trenu ẏꝼer mer mík grunaðí er ek vaknaði at troſ nokkut aꝼ kvíſtunum ꝼelli i hoꝼuð
mer hvart vaker þu þoꝛr. mal mun vera at ſtanꝺa upp ok klæða. þo eigu þer nu ekki lan·
ga leið ꝼramm til borgarennar er kǫlluð er utgarðꝛ. hæẏrt heꝼi ek at þer haꝼið kviſat millum
ẏðar at ek væra ekki litill maðꝛ vextí. enn ſia ſkulo þer þar ſtærrí menn eꝼ þer komit i ut·
garð. nu mun ek raða ẏðꝛ heilræði. læti þer ekkí ſtoꝛlega ẏꝼer ẏðꝛ ekki munu hirðmenn

ut garða loka vel þola þvilikum kogur ſveinum kǫpur ẏrði enn að oðꝛum koſti hverꝼit
aptr ok þann ætla ek ẏðꝛ vera betra aꝼ að taka. enn eꝼ þer vilið ꝼram ꝼara þa ſteꝼnið þer.
i auſtr en ek a nu noꝛðꝛ leið til ꝼialla þeſſa er þer megít nu ſía mega. tekr ſkrẏmer neſtbag·
gann ok kaſtar a bak ser ok ſnẏr þvers í ſkogínn ꝼra þeim ok er þeſſ getið at æserner bæði þa heila hit·
taz
Þoꝛr ſnẏr ꝼramm a leiðina ok þeir ꝼelagar ok gengr ꝼraman ⸌⸍
til miðſ ꝺagſ þa ſa þeir borg ſtanꝺa a vǫllum nokkurum ok ſettu hnakkan a bak ser aptr
aðꝛ þeir ꝼengu ſieð ẏꝼer upp. ganga til borgarennar ok var grinꝺ ꝼyrir borg hliðinu ok lokin aptʀ.
Þoꝛr gekk a grinꝺína ok ꝼekk æigi upp lok̅it. enn er þeir þræẏttu at komaz i borrgina þa ſmugu
þeiꝛ millum ſpalanna ok koma sua inn ſa þa hǫll mickla ok gengun þannig var hurðin opin. þa gengu
þeir inn ok ſa þar marga menn a tua bekkí ok ꝼleſta ærið ſtoꝛa þvi næſt komu þeir ⸠
ꝼyrir konunginn utgarða loka ok kvoꝺꝺu hann en hann leit ſeínt til þeira ok glottí við tǫnn ok mælti.
Seint er um langan veg at ſpẏria tiðinꝺa eða er veg enn hẏgg er þeſſi ſveinſtꜹli oꝛðinn
aku þoꝛr. enn meirí mun tu vera en mer ſẏniz þu eða hvat iþrotta er þat er þer ꝼelagar þik·
kiz vera viðbuner eingi ſkal her vera með oſſ ſa er æigi kunni nokkurſkonar liſt eða kunanꝺi um·
ꝼram aðꝛa menn. þa ſvarar ſa er ſiðarſt gekk er loki heiter. kann ek þa iþrott er ek em buinn að
reẏna at eingi er her ſa inni at ſkiotara ſkal eta mat ſinn enn ek. þa ſvarar utgarða lokí. Iþrott
er þat eꝼ þu eꝼner ok ꝼreiſta ſkal þa þeſſar iþrottar. kallaði utar a bekkinn at ſa er logi heiter ſkal
ganga a golꝼ ꝼramm ok ꝼreiſta ſin motí loka. þa var tekit trog æítt ok boꝛit inn a hallar gol·
ꝼit ok ꝼẏllt aꝼ ſlatri. ſettiz loki at ǫðꝛum enꝺa en logí að oðꝛum ok át hvartveggi ſem tiðaz ok
mættuz i miðíu trogínu. haꝼði þa loki etið ſlatr allt aꝼ beinum enn logi haꝼði ok etit
ſlatr allt ok beinín með ok sua trogit ok ſẏnꝺiz nu ǫllum ſem loki heꝼði latið leikinn.
Þa ſpẏr utgarða lokí hvat ſa enn ungí maðr kunni leika. enn þialꝼí ſagði at hann mun ꝼreíſta
ok renna ſkeið nokkut við einn hvern þann er utgarða loki ꝼærr til. Utgarðaloki ſeger at þetta er goð
íþrott ok kallar þeſſ meirí uon at hann er vel at ser buínn um ſkiotleikinn eꝼ hann ſkal þeſſa i þrott in·
na enn þo lætr hann ſkiott ſkulu þeſſa ꝼreiſta. ſtenꝺr upp ok gengr ut ok var þar gott ſkeið at ren·
na epter ſlettum vellí. þa kallar utgarðaloki til ſin ſvein ſtavla nokkurn er neꝼnꝺꝛ er hugí ok bað hann
rena i kǫpp við þialꝼa. þa taka þeir ið ꝼẏrſta ſkeið ok er hugi þvi ꝼramar at hann ſnẏz aptr mo·
ti honum at ſkeiðſ enꝺa. þa mælti Utgarðaloki þurꝼa mun tu þialꝼi at leggi þik meír ꝼramm eꝼ þu
ſkalt vínna leikinn en þo er þat ſatt at ekki haꝼa her komít þeir menn at mer þikkia ꝼothvatarí
þa taka þeir aptr annat ſkeið ok þa er hugi kemr til ſkeiðſ enꝺa ok hann ſneriz aptr þa var langt
kolꝼ ſkot til þialꝼa. þa mælti utgarðaloki vel þikki mer þialfi renna. enn æigi trui ek at hann vinni nu leí·
kinn. enn nu mun ræẏna leikinn er þeir renna ið þriðia ſkeið. þa taka þeir enn ſkeiðit. rennr ⸌⸍

hugi til ſkeiðs enꝺa ok ſnẏz aptr ok er þialꝼi æigi þa kominn a mitt ſkeið. þa ſegi aller að ræynt er um þenna leik.
Þa ſpẏr utgarðaloki þoꝛ hvat þeira iþrotta mun vera ⸌⸍
er hann muní vilia birta ꝼyrir þeim sua mikklar ſogur ſem menn haꝼa goꝛt um ſtoꝛvirkí hans þa
ſvarar þoꝛr. að hellz vill hann þat til taka at þræẏta um ꝺꝛẏkiu við æinn hvern mann. Utgarðaloki ſeger
at þat ma vel vera. gengr inn i hollina. ſkal taka vitiſ hoꝛn þat er hirꝺ menn eru vaner að
ꝺꝛekka aꝼ þvi ⸌næſt⸍ kemr ꝼramm ſkutil ſveínn með hoꝛnínu ok ꝼær þoꝛ i honꝺ. þa mælti utgarðaloki
aꝼ hoꝛní þeſſu ⸌þikki þa⸍ velꝺꝛukkit eꝼ i eínum ꝺꝛẏkk gengr aꝼ enn ſumer ꝺꝛikka aꝼ i .ij. ꝺꝛẏkk·
ium enn eingi er sua litill ›ꝺꝛẏkkiu maðr at æigi gangi aꝼ i þrimr. Þoꝛr litr a hoꝛnit ok ſẏniz ekkí
mikit ok er þo hellꝺꝛ langt en hann er miǫk þẏſtṛ tekr ok ꝺꝛekr ok ſvelgr allſtoꝛum ok hẏggʀ
at æigi ſkal hann þurꝼa optar at luta i hoꝛnít. enn er hann þraut erenꝺít ok hann laut oꝛ hoꝛníno Ok
ser hvat leið ꝺꝛẏkkinum ok liz honum sua ſem all litill munr mun vera at nu ſe lægra i hoꝛ·
nino enn aðꝛ. þa mælti utgarðaloki vel er ꝺꝛukkit ok æi til mikit. æigi munꝺa ek trua eꝼ mer værí ſagt ꝼra
at aſa þoꝛr munꝺí æigi meíra ꝺꝛẏkk ꝺꝛekka enn þo veit ek a⸌t⸍ þu munt vilia ꝺꝛekka
aꝼ i oðꝛum ꝺꝛẏkk þoꝛr ſagði engu ſetr hoꝛnið a munn ser ok hẏggr nu at hann ꝺꝛekka meira ꝺꝛ·
ẏkk. ok þæẏter a ꝺꝛẏkkiuna ſem honum vannz til erenꝺít ok enn ser hann at ſtikill hoꝛnſinſ vill æigi
upp sua míog ſem honum likar ok er hann tok hoꝛnít aꝼ munni ser ok liz honum nu ſem minna haꝼi þoꝛ·
rit en hinn ꝼẏra ſinni er nu gott beranꝺí boꝛð a hoꝛnínu. þa mælti Utgarðaloki hvat er nu þor
mun tu nu æigi ſpara til æínſ ꝺꝛẏkkiar meira en þer mun hagr a vera. sua liz mer eꝼ þu ſkalt
nu ꝺꝛekka aꝼ hoꝛnínu enn þriðia ꝺꝛẏkkínn ſem þeſſi mun meſtr ætlaðꝛ enn ekki mun
tu mega her heita með oſſ sua mikill maðr ſem æser kalla þik eꝼ þu gioꝛer æigi meira aꝼ þer
um aðꝛa leika enn mer liz at þenna mun vera. þa var þor reiðꝛ ſetr hoꝛnit a munn ser ok ꝺꝛekkr
ſem akaꝼlegaz ok þꝛæẏter ſem meſt a ꝺꝛẏkkinn. enn er hann ſa i hoꝛnít þa haꝼði nu hellꝺz
nokkut munr a ꝼengiz ok þa bẏðꝛ hann upp hoꝛníð ok vill eigi ꝺꝛekka meira. þa mælti Utgarðaloki
auðſætt er nu at maattr þinn er ekki sua mikill ſem ver hugðum eða vill tu ꝼreiſta um ꝼleiri lei·
ka ſia ma nu at ekki nẏter þu her aꝼ. þoꝛr ſeger ꝼꝛeiſta ma ek enn um nokkura leika enn
unꝺarlega munꝺi mer þikkia þa er ek var heíma með aſum eꝼ þiliker ꝺꝛẏkker væri sua litlir
kallaðer. enn hvat leik vili þer nu bioða mer. þa mælti utgarðaloki ⸌.⸍
Þat gera her unger ſveinar er litið mark mun þikkía at heꝼia aꝼ ioꝛðu kǫtt min̅n. enn
æigi munꝺa ek kunna at mæla þvilikt við aſa þor eꝼ ek heꝼða æigi ſieð ꝼẏʀ at þu
ert mẏcklu minni ꝼyrir þer en ek hugða. þvi næſt liop ꝼramm kǫttr æinn grar a hallar gol·
ꝼit ok hellꝺꝛ mikill en þoꝛr gekk til ok tok henꝺí ſinni viðꝛ unꝺer miðian kviðin̅n. Ok
lẏpti upp en kottrinn bæẏgði kenginn sua ſem þoꝛr rettí upp honꝺina ok þa er þorr

ſeillꝺiz sua langt upp ſem hann matti lengzt þa liettí kottrínn æínum ꝼætí ok ꝼekk þoꝛr æigi
ꝼramið þenna leík meir þa mælti Utgarðaloki Sua ꝼoꝛ þeſſi leikr ſem mik varði. kottrinn er
hellꝺꝛ mikill enn þoꝛr er lagr ok litill hia ſtoꝛmenní þi ſem her er með oſſ. þa mælti þoꝛr. Sua
litinn ſem þer kallið mik gangi til æinnhverr ok ꝼaiz við mík nu em ek reíðꝛ. þa arar utgarðaloki ok
leit a bekkína. æigi ſe ek þann mann her inni at æigi mun litilræði i þikkia at ꝼaz við
þik. ok enn mælti hann Siam ꝼẏrſt kalli mer hingat kerlingína ꝼoſtru mína ellí ok ꝼaiz þoꝛr
við hana. eꝼ hann vill. ꝼellt heꝼer hon þa menn er mer haꝼa ſẏnnz æigi uſterklegri en þoꝛr er. þvi næſt kom
i hollina kerling nokkur gomul. þa mælti utgarðaloki at hon ſkal taka ꝼang við aaſa þoꝛ. ek·
ki þarꝼ her langt um at gera sua ꝼoꝛ ꝼang þat at þvi harðara enn þoꝛr knuðiz at ꝼang·
inu þvi ꝼaſtara ſtoð hon þa tok kerlingín at leita til bꝛagða ok varð þoꝛr þa lauſſ
a ꝼotum ok voro þær ſviptingar allharðar ok æigi lengi aðꝛ þoꝛr ꝼell a kne ǫðꝛum ꝼætí
þa gekk til utgarða lokí ok bað þau hætta ꝼangínu ok ſagði sua at þoꝛr munꝺi æigi þurꝼa
at bioða ꝼleirum monnum ꝼang i hans hirð. var þa ok komið at nott viſaði utgarðaloki þeim
ꝼelogum til ſætiſ ok ꝺveliaz þar natt langt i goðum ꝼagnaðí. enn at moꝛní þegar er ꝺag·
aði ſtanꝺa þeir ꝼelagar upp ok klæða ſik ok eru buner brott at ganga. þa kom þar utgarðaloki
ok liet ſetia þeim boꝛð ſkoꝛti þa æigi goðan ꝼagnat mat ok ꝺꝛẏkk ok er þeir haꝼa mataz ſnu·
az þeir til ꝼerðar. utgarðaloki ꝼẏlger þeim ut. gengr með þeim brott oꝛ borginní. enn at ſkilnaði þeiʀa
mælti utgarðaloki til þoꝛſ ok ſpẏr hvernveg honum þikker ꝼerð ſín oꝛðín eða hvart hann heꝼer hitt rikara
mann en ſik. þoꝛr ſvarar at æigi mun hann þat ſegia at æigi haꝼi hann mikla uſæmð ꝼarit i þeira
viðſkiptum enn þo veít ek at þer munuð kalla mik litinn mann ꝼyrir mer ok uní ek því illa.
þa mælti utgarðaloki nu ſkal ſegia þer hið ſanna er þu ert ut kominn um borgina ok eꝼ ek liꝼi ok m·
ega ek raða þa ſkal tu allꝺꝛi optar i hana koma ok þat veit tru mín að allꝺri heꝼðer þu i hana
komit eꝼ ek heꝼða vitað aðꝛ at þu heꝼðer sua mikinn krapt með þer ok þu heꝼðer sua næʀ
haꝼt oſſ mikilli oꝼæru. enn heꝼi ek goꝛt þer ok ꝼẏrſta ſinn a ſkoginum
kom ek til ꝼunꝺar við ẏðꝛ ok þa er þu ſkẏllꝺer læẏſa neſtbaggan þa haꝼða ek bunꝺit hann
með gꝛeſſ iarní en þu ꝼant æigi hvar upp ſkẏllꝺí luka. enn þi næſt lauſt þu mik með
hamrínum .iij. hogg. ok var hit ꝼẏrſta mínnzt ok var þo sua mikit at mer munꝺí enꝺaz til
bana eꝼ a heꝼði komít. enn þar er þu ſatt hia borg mínni ſet berg ok þar ſattu oꝼan i
þria ꝺalí ꝼerſkæẏtta ok æinn ꝺiupaztan þat voro hamarſpoꝛ þín ſetberginu bra ek ꝼyrir hǫg·
gín en æigi ſæt tu þat sua var ok um leikana er þer þræẏttut við hirð mina þa var þat hið
ꝼẏrſta er loki gioꝛði. hann var míok ſolltinn ok aat titt. enn ſa er logi heiter þat var villiellꝺꝛ
ok bꝛenꝺi hann æigi ſeinna trogít enn ſlatrið. enn er þialꝼi þꝛræẏtti raſ við þann er hugi heiter

þat var hugr minn var þialva æigi vænt at þræẏta ſkiotꝼærí við han̅n. en þat er þu ꝺrakt
aꝼ hoꝛnínu ok þotti þer ſeint líða en þat veít tru mín at þa varð þat unꝺꝛ er ek munꝺa æigi
trua at vera mættí annar enꝺ͛er hornſinſ var ut i haꝼi en þat ſat tu æigi. en nu er þu kemr
til ſęvarens þa mun tu ſia mega hvern þurð þu heꝼer ꝺꝛukkit a ſionum. þat eru nu ꝼiǫꝛur
kallaðar ok enn mælti hann. æigi þottí mer hitt minna vert er þu lẏpter upp kettínum ok þer ſatt
at ſegia þa hræꝺꝺuz aller þeir er ſa er þu lẏpter aꝼ ioꝛðu æinum ꝼætínum enn ſa kottr
var æigi ſem þer ſẏnꝺiz þat var miðgarðz oꝛmr er liggꝛ um lonꝺ ǫll ok vannz honum varla lengꝺ
til að ioꝛðina tækí ſpoꝛðꝛ ok hoꝼuð ok sua langt ſeillꝺiz þu upp at ſkamt var þa til hímínſ
Enn hitt var ok mikit unꝺꝛ um ꝼangit er þu ſtoðt sua lengi við ok ꝼell æigi meir en a kne ǫð·
rum ꝼætí er þu ꝼekkz við elli ꝼyrir þvi at æingí heꝼer ſa voꝛðit ok eingí mun verða eꝼ gamall
verðꝛ at æi komi ellín ǫllum til ꝼallz ok er nu þat ſatt at ſegía at ver munum ſkiliaz ok mun
þa betr hvarra tveggiu hanꝺar at þer komið æigi optar mik at ꝼinna. ek mun enn annat
ſinn veria borg mína með þilikum velum eða oðꝛum sua að ekki vallꝺ munu þer a mer ꝼa. enn er
þoꝛr hæẏrði þeſſa tǫlu greip hann til hamarſenſ ok bregði a lopt enn er hann ſkal ꝼramm reiða þa ser
hann hvergi utgarða loka ok þa ſnẏz hann aptr til borgarennar ok ætlaz þat ꝼyrir at briota borgina
þa ſier hann þar vǫllu viða ok ꝼagra en enga borg. Snẏz hann aptr ok ꝼerr leið ſína til þeſſ er
hann kom aptr i þꝛuðvanga en þat er ſatt at ſegia at þa haꝼði hann rꜳðit ꝼyrir ser at leita til
eꝼ ſaman mætti vera ꝼunꝺi þeira miꝺgarðz oꝛmſ ſem ſiðaʀ varð. nu ætla ek at eín·
gi kunni þer ꝼramarr at ſegia ꝼra þeſſi ꝼerð þoꝛſ. þa mælti Gangleri Allmikkill er utgarðaloki ꝼyrir ſier enn
með velum ok ꝼiolkẏngi ꝼerr hann miǫk. enn þat ma ſia at hann er mikill ꝼyrir ser at hann attí hirðmenn
þa er mikinn matt haꝼa eða hvart heꝼer þor ekki þeſſ heꝼnt. ⸌⸍
Haaʀ ſvarar sua. æigi er þat okunnikt þott æigi ſe ꝼræði menn er þor leiðrettí þeſſa ꝼerðina er
nu var ꝼra ſagt ok ꝺvalðiz ekki lengí heima aðꝛ hann bioz sua ſkẏnꝺiliga til ꝼerðar at hann
haꝼði æigi haꝼrana ok ekki ꝼoꝛunæẏti. gekk hann ut um ꜳſgarð sua ſem ungr ꝺꝛengꝛ ok kom æinn
aptan at kvellꝺi til iǫtunſ æinſ ſa het ẏmer. þorr ꝺualðiz þar að giſtingu um nottína en i
ꝺagan ſtoð ẏmer upp ok klæꝺꝺiz ok bioz at roa a ſæ til ꝼiſkíar. enn þor upp ok var ſkiott
buinn ok bað at ẏmer ſkẏllꝺí lata hann roa með ser. en ẏmer ſagði at litil lið ſemð munꝺí at
honum vera er hann litill ok ungmenní æítt ok mun þik kala eꝼ ek ſit sua lengi ok utarlega ſem ek
em vanr enn þoʀ ſagði at hann munꝺí roa mega ꝼyrir þvi langt ꝼra lanꝺi at æigi var viſt hvart
hann munꝺi ꝼẏr beiðaz at roa utan ok reiꝺꝺiz þor iotnínum sua at þa var buið at hann
munꝺi þegar lata hamarenn ſkella honum. enn hann let þat við beraz ꝼyrir þi at hann hugði þa at ræẏ·
na aꝼl ſitt i oðꝛum ſtað. hann ſpurði ẏmí hvat þeir ſkẏllꝺu haꝼa at beitum en ẏmer bað hann

ſialꝼan ꝼa ser beitur. þa ſneriz þoʀ brott þangat er hann ſa ǫxna ꝼlokk nokkurn er ẏmer
atti. hann tok enn meſta uxann er himin hriotr er kallaðr ok ſleit aꝼ hoꝼuðit ok ꝼoꝛ með til ſioꝼar
haꝼði þa ẏmer ut ſkotið nǫkkvanum. þoꝛr gekk a ſkipit ok ſettiz i auſt rum tok tvær arar
ok reri ok þotti ẏmi ſkriðꝛ verða aꝼ roðꝛí hans. ẏmer rerí i halſinum ꝼramm ok ſottiz ſkiott
roðꝛinn. ſagði ẏmer at þa voro þeir komner a þær vaſter er hann var vanr at ſitia ok ꝺraga ꝼlata
ꝼiſka. en þorr kveðz villꝺu roa mẏcklu lengra ok toku þeir enn ſnerti roðꝛ. þa ſagði ẏmer
at þeir voro komner sua langt ut at hætt var at ſitia ꝼyrir miðgarðz oꝛmí. enn þorr kvez munꝺu ro·
a enn um hrið ok sua gioꝛði hann. en ẏmer var þa allokatr. en þa er þor lagði upp ararnar gꝛe·
iꝺꝺi hann til vað hellꝺꝛ ſterkan ok æigi var ǫngullenn minní eða oꝛamlegri. þar let þorr koma a ǫngulinn
uxa hoꝼuðit ok kaſtaði ꝼyrir boꝛð ok ꝼoꝛ ǫngullinn til grunnz ok er þat ſatt at ſegia at æigi gíntí
þorr minnr þa míðgarðz oꝛm enn utgarða lokí haꝼði ſpottat þoꝛ þa er hann hoꝼ oꝛmínn upp
með henꝺi ser Miðgarðz oꝛmr gæín um ⸌uxah⸍auꝼuðit. enn ǫngullinn va i gominn ormí·
num. enn er oꝛmrenn kenꝺi þat bra hann við sua hart at baðer hneꝼar þoꝛſ ſkullu ut at boꝛðínu
þa varð þoʀ reiðꝛ ok ꝼærðiz i aſmegín ſpẏrnꝺi við sua ꝼaſt at hann liop baðum ꝼotum í gegnum
ſkipit ok ſpẏrnꝺi við grunní ꝺꝛo þa oꝛmínn upp at boꝛði. enn þat ma ſegía at eingi heꝼer
ſa ſieð all ogurlegar ſioner er æigi mattí þat ſia er þorr hveſtí augun a oꝛmínn. enn oꝛmrinn ſtar·
ði neðan i mot ok bleſ æitrínu. þa er ſagt at iotunninn ẏmer gerðiz litverpr. ꝼǫlnaði ok ræꝺꝺíz
er hann ſa Orminn ok þat er ſioꝛinn ꝼell ut ok inn um nǫkkvann. ok i þui bilí er þor gꝛeip hamarenn ok ꝼærði
a lopt þa ꝼalmaði iǫtunninn til agnſax ok hio vað þoꝛſ a boꝛði. enn oꝛmrenn ſektiz i ſio·
enn. enn þorr kaſtaði hamrenum epter honum ok ſegia menn at hann lẏſti aꝼ honum hoꝼuðit við hronnu·
num. enn ek hẏgg hitt vera þer ſatt at ſegía at miðgarðz.Ormrinn liꝼer enn ok liggr i ſia. en þor reiꝺꝺi
til hneꝼann ok ſetr við æẏra ẏmí sua at hann ſtæẏptíz ꝼyrir boꝛð ok ſier i iliar honum. enn þor oð til lanꝺz.
Þa mælti ɢangleri haꝼa nokkur meírí tiðinꝺí oꝛðít með aſum. All mikit ⸌⸍
trekverkí vann Þorr i þeſſi ꝼerð. þa ſeger haar. vera mun at ſegia ꝼra þeim tiðinꝺum er meira
þotti vert aſunum. enn þat er upphaꝼ þeirar ſogu at ballꝺꝛ hinn goða ꝺꝛæẏmði ðꝛauma ſtoꝛa ok
hættlega vm líꝼ ſítt. enn er hann ſagði aſunum ꝺꝛaumana þa baru þeir ſaman rað ſín ok var þat
goꝛt at beiða griða ballꝺꝛí ꝼyrir allz konar hꜳſka. ok ꝼrigg tok ſuarꝺaga til þeſſ at æíra ſkẏllꝺi
ballꝺꝛí ellꝺꝛ uatn iarn ok allz konar malmr ſteinar ioꝛðín viðirner ſotternar ꝺẏren ꝼug·
larner æitríð oꝛmarner. enn er þetta var goꝛt ok vítað. þa var þat ſkemtan ballꝺꝛſ ok aſanna
at hann ſkẏllꝺí ſtanꝺa upp a þingum en aꝺꝛer æser ſkẏllꝺv ſumer ſkiota a hann ſumer hoggva til
ſumer beria griotínv. enn hvat ſem að var goꝛt ſakaði hann ekki. ok þottí þetta ǫllum mikill
ꝼramí. en er þetta ſa loki lauꝼæẏiar ſon þa likaði honum illa. hann gekk til ꝼenſalar til ꝼriggiar

ok bra ser i konv líkí. þa ſpẏr ꝼrigg eꝼ ſv kona viſſi hvat æser heꝼðiz að a þinginv. hon
ſagði at aller ſkutu að ballꝺrí ok þat at hann ſakaði ekkí. þa mælti ꝼrigg. æigi munu uapn eða viðer
granꝺa ballꝺꝛí. æiða heꝼi ek ꝼengit aꝼ ǫllum þeim. þa ſpẏr konan. haꝼa aller luter þer æið·
a unnit at æira ballꝺri. þa ſeger ꝼrigg. vex viðar teínungr æínn ꝼyrir veſtan valhǫll. Sa er kal·
laðꝛ miſtil teinn. ſa þottí mer ungr at kreꝼia eiðſínſ. þvi næſt hvarꝼ konan bꝛaút.
enn loki tok miſtilteín ok ſleit vpp ok gekk til þingſ. enn hǫðꝛ ſtoð utarlega i mannhringi·
num þviat hann var blinꝺꝛ. þa mælti loki við hann. hvi ſkẏtr þu ekki at ballꝺrí. hann ſvaraði þviat ek ſe æigí
hvar ballꝺꝛ er ok þat annat at ek em vapn láuſſ. þa mælti loki. ɢioꝛ þu þo i liking annarra
manna ok veit ballꝺri ſæmð ſem aꝺꝛer menn ek mun uiſa þer til hvar hann ſtenꝺꝛ. ſkiot at honum
venꝺi þeſſum. Hǫðꝛ tok miſtilteín ok ſkaut að ballꝺꝛí at til viſan loka. ꝼlaug ſkotið í
gegnum hann. ok ꝼell balldr ꝺauðꝛ til iarðar ok heꝼer þat meſt uhapp goꝛt verið með guðum ok monnum. þa er
ballꝺꝛ var ꝼallinn þa ꝼelluz ǫllum aſum oꝛðtok ok sua henꝺꝛ at taka til hans ok ſa hverr til annarí
ok voro með æinum hug aller til þeſſ er unníð haꝼði verkít. enn æigi mattí heꝼna þar var sua mikill griða·
ſtaðꝛ. en þa er æserner vitkuðuz þa var þat ꝼẏrſt at gratrinn kom upp sua at æingi mattí oðꝛum
ſegia með oꝛðunum ꝼra ſinum harmí. enn oðenn bar þeim mun verſt þenna ſkaða ſem hann kunni meſ·
ta ſkẏn hverſu mikil aꝼtaka ok míſſa aſunum var i ꝼraꝼalli ballꝺꝛſ. en er guðin vitkuðuz
Þa mælti ꝼrig ok ſpurði hverr ſa væri með aſum er æignaz villꝺí allar aſter mínar ok hÿlli ok vili hann
riða a helveg ok ꝼreiſta eꝼ hann ꝼaí ꝼunꝺit ballꝺꝛ ok bioða heliu utlauſn eꝼ hon vill la·
ta ꝼara ballꝺꝛ hæím i aaſgarð. enn ſa er neꝼnꝺꝛ hermoðꝛ enn huatí ſon oðínſ er til þeirar
ſenꝺi ꝼarar varð. þa var tekinn ſleipner heſtr oðínſ ok leíꝺꝺꝛ ꝼramm ok ſteig hermoðꝛ a þann hest
ok hlæẏptí brott. enn æserner toku lik ballꝺꝛſ ok ꝼluttu til ſioꝼar. hrínghoꝛni het ſkíp
ballꝺꝛſ. hann var allra ſkipa meſtr. hann víllꝺu guðin ꝼram ſetia ok gera þar a balꝼǫꝛ ballꝺꝛſ enn
ſkipit gekk hvergi ꝼramm. þa var ſent í iotun heíma epter gẏgi þeirí er hẏrrokkín er neꝼnꝺ
enn er hon kom ok reið vargí ok haꝼði hoggoꝛm at táumum. þa liop hon aꝼ heſtinum. enn oð·
inn kallaði til berſerkí ꝼioꝛa at giæta heſtzenſ ok ꝼengu þeiꝛ æigi hallꝺit nema þeir ꝼellꝺi
hann. þa gekk hẏrrokin a ꝼramſtaꝼn nokkuans ok hratt ꝼram i ꝼẏrſta viðbragðí sua at ellꝺꝛ
raut oꝛ hlunnunum. en lonꝺ ǫll ſkulꝼu. þa varð þoꝛr reíðꝛ ok greip hamarenn ok munꝺi þa
briota hoꝼut hennar aðꝛ ǫll guðin baðu henne ꝼriðar. þa var boꝛið ut a ſkipit lik ballꝺꝛſ. enn
er þat ſa kona hans nanna nepſꝺotter þa ſprakk hon aꝼ harmí ok ꝺo var hon boꝛín a balit ok ſle·
gi i ellꝺí. þa ſtoð þor at ok vigði balið með miollní. enn ꝼyrir ꝼotum honum rann ꝺvergr nokkuʀ
ſa er litr neꝼnꝺꝛ. en þorr ſpẏrnꝺí ꝼæti ſinum a hann ok hratt honum i ellꝺinn ok bꝛann hann ⸌⸍
Aꝺ þerſi bꝛennu ſottí margſkonar þíoð. ꝼẏrſt að ſegia ꝼra oðní at með ⸌honum⸍ ꝼoꝛ ꝼrig ok valkẏriur

ok hraꝼnar hans. en ꝼræẏr Ok í kerru með gellti þeim er gullinburſtí heiter eða ſliðꝛugtanní. enn
heímꝺallr reið heſtí þeim er gulltoppr het enn ꝼræẏia kǫttum ſínum þar kemr ok mikit ꝼolk
hrimþuſſa ok bergríſa. oðinn lagði a balið gullríng þann er ꝺꝛaupner heiter. honum ꝼẏlgði ſi·
ðan ſu nattura at hína niunꝺu hueria nott ꝺꝛupu aꝼ honum .uiij. hríngar iaꝼnhǫꝼger. heſtr
ballꝺrſ var leiꝺꝺꝛ a balít með ǫllu reiðí. enn þat er at ſegia ꝼra hermoðí at hann reið .ix. nætr ꝺǫk·
kua ꝺala ok ꝺiupa sua at hann ſa ekkí ꝼẏr enn hann kom til arennar giallar ok reið a giallar bruna
hon er þǫkt lẏſi gullí. moðguðꝛ er neꝼnꝺ mær ſu er giæter bruarennar. hon ſpurði hann at naꝼní
ok at ætt ok ſagði at hínn ꝼẏra ꝺag riðu um bꝛuna .v. ꝼẏlki ꝺauðꝛa manna enn æigi ꝺẏnr bꝛuen
minnr unꝺer æínum þer ok æigi heꝼer þu lit ꝺauðꝛa manna hvi riðꝛ þu her a helveg. hann ſagði ek ſkal riða
til heliar at leita ballꝺꝛſ eða hvart heꝼer þu nakkvat ſieð ballꝺꝛ a helvegí. hon ſagði at ballꝺꝛ ha·
ꝼí þar riðit um giallar bꝛu. enn niðꝛ ok noꝛðꝛ liggr helvegr. þa reið hermoðꝛ þar til er hann kom
at helgrinꝺum. þa ſteig hann aꝼ heſtinum ok gẏrði hann faſt ſteig upp ok kæẏrði hann ſpoꝛum enn heſtrinn
hliop sua hart ẏꝼer grínꝺína at hann kom hvergi nær. þa reið hann heim til hallarennar ok ſteig aꝼ bakí
gekk inn i hǫllína. ſa þar ſitia i onꝺvegi ballꝺꝛ broður ſinn ok ꝺvalðiz hermoðꝛ þar um notti·
na. at moꝛní beiꝺꝺiz hann aꝼ heliu at ballꝺꝛ ſkẏllꝺi riða heim með honum. ok ſagði hverſu mikill
grꜳtr var með aaſum. enn hel ſagði at þat ſkẏllꝺí sua ræẏna hvart ballꝺꝛ var sua aſtſæll ſem ſagt er. Ok
eꝼ aller luter i hæímínum kviker ok ꝺauðer grááta hann þa ſkal hann ꝼara til aaſa aptr enn hallꝺaz með he·
líu eꝼ nokkur mæler við eða vill æigi gráta. þa ſtoð hermoðꝛ upp enn ballꝺꝛ leiꝺꝺi hann ut oꝛ hol·
linni ok tok hrínginn ꝺꝛaupní ok ſenꝺí oðní til mínía. enn nanna ſenꝺi ꝼrigg riptí ok enn ꝼleirí
giaꝼer. ꝼullu ꝼingrgull. þa reiꝺ hermoðꝛ aptr leið ſína ok kom i aaſgarð ok ſagði ǫll tiðinꝺi þꜹ
er hann haꝼði ſieð eða hæẏrt.
Þui næſt ſenꝺo æser um allan ⸌⸍
erenꝺreka at biðia at ballꝺꝛ væri gratinn oꝛ helíu. en aller gioꝛðu mennerner ok kvik·
enꝺín ok ioꝛðín ok ſteinarner ok tre ok allr malmr sua ſem þu munt ſieð haꝼa at þesser luter grata
þa er þeir koma oꝛ ꝼroſtí í híta. þa er ſenꝺi menn ꝼoꝛu heím ok hoꝼðu vel rekit erenꝺi ſín.
ꝼinna þeir i helli nokkurum hvar gẏgr ſat. ſu neꝼnꝺiz þǫkk. þeir biðia hana grata ballꝺꝛ
oꝛ helíu. hon ſagði sua. þǫkk mun grata þuʀum táárum ballꝺꝛſ báálꝼarar. kvikſ ne ꝺauðs
nautka ek karlſ ſonar hallꝺí hel þvi er heꝼer. enn þeſſ geta menn at þar haꝼi veriꝺ lokí lauꝼæẏ·
íar ſon er ꝼleſt heꝼer illt goꝛt með aaſum. þa mælti Gangleri Allmikklu kom loki a leið er hann olli ꝼẏrſt
þvi er ballꝺꝛ var vegínn ok sua því er hann varð æigi læẏſtr ꝼra helíu eða hvart var honum nokkut þeſſa
heꝼnt. hꜳr ſagði Gollꝺít var honum þetta sua at hann mun lengí ken̅naz. ⸌⸍
Þa er guðín voro oꝛðin honum sua reið ſem von var. hliop hann bꝛaut ok ꝼal ſik a ꝼiallí nokku·
ru gerði þar huſ ok .iiij. ꝺẏr at hann matti ſia oꝛ huſínu i allar ætter. enn opt um ꝺaga

bra hann ser i lagſlikí ok ꝼalſt þa þar ſem heiter ꝼranangrſ ꝼoꝛſ. hann hugſaðí ꝼyrir ſier hve·
ría vel æser munꝺu til ꝼinna at taka hann i ꝼoꝛſínum. enn er hann ſat i huſínu tok hann língarn
ok reið a ræk⸌ſ⸍na sua ſem net er ſiðan goꝛt enn ellꝺꝛ bꝛann ꝼyrir honum. þa ſa hann at æser attu ſkamt til
hans ok haꝼði oðinn ſieð oꝛ hliðſkialꝼinni hvar hann var. hann liop þegar ut i æna. enn kaſtaði
netínu ꝼramm i ellꝺínn. enn er æser koma til þa gekk ſa ꝼẏrſt inn er allra var vitraztr er
kuaser er neꝼnꝺꝛ ok er hann ſa a ellꝺinum ꝼolſkann er netið haꝼði bꝛunnít þa ſkilði hann at þat
munꝺi viel vera til at taka ꝼiſkana ok ſagði aſunum. þvi næſt toku þeir ok gioꝛðu ser net
epter þvi ſem þeir ſa a ꝼǫlſkanum at loki haꝼði goꝛt. ok er buið var netið þa ꝼara æser til Ar·
ennar ok kaſta netí i ꝼoꝛſinn. hellt þoꝛr oꝺꝛum netz háálſi enn ǫðꝛum hellꝺu aller æser ok ꝺꝛo·
gu netið. en loki ꝼoꝛ ꝼẏrer ok legz níðꝛ millum ſteína tveggía. ꝺꝛogu þeir netíð ẏꝼer hann
ok kenꝺu at kvikt varð ꝼyrir. ok ꝼara í annat ſinn upp til ꝼoꝛſínſ ok kaſta ut netínu ok binꝺa við
sua þungt at æigi ſkẏli unꝺer mega ꝼara ꝼerr þa lokí ꝼẏrer netínu. enn er hann ſier at ſkamt
var til ſiouar þa læẏpr hann upp ẏꝼer þinulinn ok renner upp í ꝼoꝛſ. nu ſa æſerner hvar hann ꝼoꝛ
ꝼara enn upp til ꝼoꝛſínſ ok ſkipta liðinu i tva ſtaði. en þoꝛr ueðꝛ þa epter miðꝛi aan·
ní ok ꝼara sua ut til ſiouar. en er loki ser tva koſtí var þat liꝼſ haſkí at hlaupa a ſioenn
en hinn var annar at leita enn ẏꝼer netið ok þat gioꝛði hann hliop ſem ſnaraz ẏꝼer netþi·
nulinn. þor greíp epter honum ok tok um hann ok renꝺí hann i henꝺí honum sua at ſtaðar nam honꝺín
við ſpoꝛðinn ok er ꝼẏrer þa ſǫk ſiðan laxinn aptr míoꝛ. ⸌⸍
Nu var loki tekinn griða lauſſ ok ꝼarið með hann i helli nokkurn. þa toku þeir .iij. hel·
lur ok ſettu a egg ok luſtu rauꝼ a hellunni hverri. þa voro tekner ſẏner loka vali ok na·
ri eða narꝼí. bꝛugðu æser vala i vargſlikí ok reiꝼ hann i ſunꝺꝛ narꝼa bꝛoður ſinn. þa to·
ku æser þarma hans ok bunꝺu loka með ẏꝼer þa iij. eɢ. ſtenꝺꝛ æinn unꝺer herðum annaʀ
unꝺer lenꝺum. þriði unꝺer kneſbotum. ok urðu þau bonꝺ at iarní. þa tok ſkaði eítr·
oꝛm ok ꝼeſti upp ẏꝼer hann. sua at æitríð ſkẏllꝺí ꝺꝛiupa oꝛ oꝛmínum í anꝺlít honum. enn ſig·
ẏn kona hans ſitr hía honum ok hellꝺꝛ munnlaugu unꝺer æitr ꝺropa. en þa er ꝼull er
munnlaugín gengr hon ok ſlær ut æitrinu. enn meðan ꝺꝛẏpr æitrið i anꝺlit honum. þa
kippiz hann sua hart við at ioꝛð oll ſkelꝼr þat kalli þer lanꝺ ſkiapta þar liggr hann i bonꝺum til
ragna rǫkkrſ. þa mælti Gangleri
Hverr tiðinꝺi eru at ſegia um ⸌⸍
ragna rokkr þeſſ heꝼi ek æigi ꝼẏʀ hæẏrt getíð. har ſagði mikil tiðinꝺi ero þa·
ðan at ſegia ok moꝛg þau hin ꝼẏrſtu at vetr ſa kemr er kallaðꝛ er ꝼimbul·
vetr. þa ꝺꝛiꝼr ſníoꝛ oꝛ ǫllum ættum ꝼroſt eru þa mikil ok uinꝺar harðer ekki nẏtr
ſolar. þeir vetr ꝼara .iij. ſaman ok ekkí ſumar í míllum. enn aðꝛ ganga sua aðꝛer .iij. vetr

að þa eru um allan heím oꝛroſtur mikklar þa ꝺꝛepaz bræðꝛ ꝼyrir agirní ſaker ok eingí
þẏrmer ꝼǫður eða ſẏní i mannꝺrapum eða ſivía ſlití. sua ſeger i uǫlu ſpa. Bræðꝛ munu beriaz
ok at bǫnum verðaz munu ſẏſtrungar ſiꝼium ſpílla. hart er með holðum hoꝛꝺomr mikill
ſkeggiǫlꝺ ſkalmollꝺ. ſkillꝺer kloꝼner uinꝺǫllꝺ uargollꝺ aðꝛ verollꝺ ſtæẏpíz. þa verðꝛ þat
er mikil tiðinꝺi þikkia at ulꝼrinn glæẏper ſolína ok þikker monnum þat míkit meín. þa tekr
annar ulꝼrenn tunglít ok gioꝛer ſa ok mikit ogagn. ſtioꝛnur hverꝼa þa aꝼ himní. þa er ok
þat tiðinꝺa at sua ſkelꝼr ioꝛð oll ok bioꝛg at uiðer loſna oꝛ ioꝛðu upp en bioꝛgin hrẏnia
en ꝼiotrar aller ok bonꝺ brotna ok ſlitna. þa verðꝛ ꝼenriſ ulꝼr lauſſ þa gæẏſiz hauið a
lǫnꝺín ꝼyrir því at þa ſnẏz miðgarðz oꝛmr í íotun moð ok ſæker upp a lanꝺit. þa verðꝛ ok þat at
naglꝼar loſnar ſkíp þat er sua heiter. þat er goꝛt aꝼ nǫglum ꝺauðꝛa manna ok er þat ꝼyrir þi uarnaðar
vert eꝼ maðꝛ ꝺæẏr með oſkoꝛnum noglum at ſa maꝺꝛ æẏkr mikit eꝼní til ſkipſínſ naglꝼarſ
er guðin ok menn villꝺu ſæínt a gioꝛt ẏrðí. enn i þeſſum ſioꝼar gang ꝼlẏtr naglꝼar. hr·
ẏmr heiter iǫtunn er ſtẏrer naglꝼara. enn ꝼenríſ ulꝼr ꝼerr með gapanꝺa munn ok er hinn neðꝛí
kioptr a ioꝛðu en hinn eꝼrí við hímín. gapa munꝺí hann mæira eꝼ rum væri til. Ellꝺar
brenna oꝛ augum hans ok nǫſum. Miðgarðſ oꝛmr blæſſ sua æítrínu at hann ꝺꝛeiꝼer lopt ǫll ok log
Ok er hann allogurligr. ok er hann a aðꝛa hlið ulꝼínum. i þeſſum gnẏ kloꝼnar himinninn ok riða
þaðan muſpellz ſẏner. Surtr riðꝛ ꝼẏrſt ok ꝼẏrer honum ok epter ellꝺꝛ brennanꝺí. Sverð hans er
gott míǫk aꝼ þvi ſkinn biartara enn aꝼ ſolu. enn er þeir riða biꝼrǫſt þa bꝛotnar hon
ſem ꝼẏʀ er ſagt. Muſpellz meger ſækia ꝼramm a þann voll er vigriðꝛ heíter. þar kemr ok
ꝼenríſ ulꝼr ok miðgarz .ormr þar er ok þa komínn ok hrẏmr ok með honum aller hrimþuſſar
enn loka ꝼẏlgia aller heliar ſinnar. enn muſpellz ſẏner haꝼa æiner ser ꝼẏlking ok er ſu bioꝛt miog
Vollrenn vigriðꝛ er .c. raſta viðꝛ a hvernveg. enn er þeſſi tiðinꝺi
verða þa ſtenꝺꝛ upp heimꝺallr ok blæs akaꝼlega i giallar hoꝛn ok vekr upp ǫll guðin ok
æiga þau þing ſaman. þa riðꝛ oðenn til mimiſ bꝛunnz ok tekr rað aꝼ mímí ꝼyrir ser ok ſinu liði
þa ſkelꝼr aſkr ẏggꝺꝛaſilſ ok eingí lutr er þa otta lauſſ a hímní eða ioꝛðu. ęſerner hervæð·
a ſik ok aller æínheriarner ok ſækia ꝼramm a uǫlluna. riðꝛ ꝼẏrſt oðinn með gullhialm ok ꝼa·
gra bꝛẏníu ok geir ſinn er gungner heiter ſteꝼner hann motí ꝼenríſ ulꝼ. enn þor ꝼramm a aðꝛa
hlið honum ok ma hann ekki ꝺuga honum. þviat hann heꝼer ꝼullt ꝼang at beríaz við miðgarðz .orm Fræẏr
berſt moti ſurtí ok verðꝛ harðꝛ ſamgangr aðꝛ ꝼræẏr ꝼellr. þat verðꝛ hans baní er hann míſſír
þeſſ hinſ goða ſverðz er hann gaꝼ ſkírní. þa er ok lauſſ oꝛðinn hunꝺꝛinn garmr er bun·
ꝺinn er ꝼyrir gnípa hellí. hann er hið meſta ꝼoꝛat. hann a vig motí tẏ ok verðꝛ huar ǫðꝛum
at ſkaða. þor berꝛ banoꝛð aꝼ miðgarðz.ormi ok ſtigr þaðan bꝛott niu ꝼet þa ꝼellr hann

ꝺauðꝛ til iarðar ꝼyrir æitrí því er oꝛmrenn bleſ a hann. Ulꝼrenn glæẏper oðin. verðꝛ þat hanſ
baní. Enn þegar epter ſnẏz ꝼram viðar ok ſtigr ǫðꝛum ꝼætí i neðꝛa kíopt ulꝼſínſ. a
þeim ꝼætí heꝼer hann þann ſko er allan allꝺꝛ heꝼer verið til ſamnat. þat eru bioꝛar þeir er menn ſníða
oꝛ ſkom ſínum ꝼyrir tam eða hælí. því ſkal þeim bioꝛum bꝛott kaſta ſa maðꝛ er at því vill hẏggia
at koma aſunum at liðí. Annaʀí henꝺi tekr hann enn eꝼra kiopt ulꝼſinſ Ok riꝼr ſunꝺꝛ gín
hans ok verðꝛ þat ulꝼſínſ baní. loki a oʀoſto við heimꝺall ok verðꝛ huar annars baní. því næſt
ſlẏngr ſurtr ellꝺi ẏꝼer ioꝛðína ok bꝛenner allan heím. sua er ſagt i uǫlu ſpa. Haatt blæſſ
hæímꝺallr hoꝛn er a loptí mæler oðinn við mímſ hoꝼut. ſkelꝼr ẏggꝺꝛaſilſ aſkr ſtan·
ꝺanꝺí ẏmr eð allꝺna tre enn iotunn loſnar. hvat er með aaſum hvat er með alꝼum
gnẏr allr iǫtunheímr æser ero a þingi ſtẏnía ꝺvergar ꝼyrir ſteinꝺẏrum vegbergſ uiser vitu þer
enn eða hvað. Hrẏmr ekr auſtan heꝼiz linꝺ ꝼẏrer ſnẏz
ioꝛmunganꝺꝛ i iotunmoði oꝛmr knẏr unner enn ari hlakkar ſlitr naí niðꝼolr
naglꝼar loſnar. kiǫll ꝼerr auſtan koma munu muſpellz um log lẏðer enn loki ſtẏrer ꝼa·
ra ꝼiꝼlmeger með ꝼreka aller þeim er bꝛoꝺer bẏleiſtz i ꝼoꝛ. Surtr ꝼerr ſunnan með ſviga læ·
ví ſkinn aꝼ ſverðí ſol valtíva griot biǫꝛg gnata enn giꝼr hrata troða haler helveg enn
hímínn kloꝼnar. þa kemr hlínar harmr annar ꝼramm er oðinn ꝼerr við ulꝼ vega enn baní
belia biartr at ſurtí þar mun ꝼriggíar ꝼalla angann. Gengr oðinſ ſonr við ulꝼ vega viðarꝛ
oꝼ veg at valꝺẏrí lætr hann megi hveðꝛungſ munꝺ oꝼ ſtanꝺa hioꝛ til hiarta þa er heꝼnt
ꝼǫður. Gengr hinn mæri mǫgr hloðẏníar neppr aꝼ naðꝛí níðſ okvíðnum munu haler
aller heímſtoð rẏðía er aꝼ moði ꝺꝛepr miðgarðz ueor. Sol mun ſoꝛtna ſokkr ꝼo·
llꝺ í mar hverꝼa aꝼ hímní heiðum ſtiǫrnur. gæiſar æímí ok allꝺꝛ narí leikr haar hití
við hímín ſialꝼan. Her ſeger enn sua vigriðꝛ heíter vǫllr er ꝼinnaz vígí at ſurtr ok hin sua
ſu guð hunꝺꝛat raſta hann er a hverían veg ſa er þeim vollr vitaꝺꝛ. þa mælti. Gangleri hvat verðꝛ
þa epter er brenꝺꝛ er heimr allr ok ꝺauð ǫll guðín ok aller æínheriar ok allt mannꝼolk ok
haꝼi þer aðꝛ ſagt at hverr maðꝛ ſkal liꝼa í nǫkkurum heimí um allar allꝺer. þa ſvaraði þriðí.
Margar eru þa uiſter goðar ok margar illar bezt er þa at vera a hímní ok allgott
er til goðſ ꝺꝛẏkkiar þeim er þat þikker gaman i þeim ſal er bꝛímer heiter. hann ſtenꝺꝛ a okol·
ní. Sa er enn goðꝛ ſalr er ſtenꝺꝛ a níða ꝼiǫllum gioꝛr aꝼ rauðu gullí. ſa heiter ſinꝺꝛí. I þeſ·
ſum ſǫlum ſkolu bẏggva goðer menn ok ſiðlaater.
A naſtronꝺum er mikill ſalr ok illr ok hoꝛꝼa noꝛðꝛ ꝺẏr hann er oꝼinn allr oꝛma hrẏg·
gíum enn oꝛma ho·
ꝼut ǫll vitu inn i huſit. ok blaſa æitri sua at epter ſalínum renna æítr áár ok vaða þær
áár eiðroꝼar ok moꝛðvargar sua ſem her ſeger. Sal veít ek ſtanꝺa ſolu ꝼiarrí na ſtrǫn·

ꝺu a noꝛðꝛ hoꝛꝼa ꝺẏr ꝼalla æítr ꝺropar inn um líoꝛa ſa er unꝺinn ſalr oꝛma hrẏ·
ggíum ſkulu þar vaða þunga ſtrauma menn meínſvara ok moꝛðvargar. enn i hvergelmi er
verſt. þar kvelr niðhǫggr naí ꝼrammgengna. þa mælti Gangleri hvart liꝼa nokkur guðin þa
eða er þa nokkur ioꝛð eða himínn. Háár ſagði upp skẏtr íoꝛðunni þa ⸌⸍
oꝛ ſíonum ok er þa græn ok ꝼogr vaxa þa akrar oſaner. viðaʀ ok valí liꝼa sua at æigi
heꝼer ſerenn ne surta logí granꝺat þeim ok bẏggia þeir a iða vellí þar ſem ꝼẏr var aaſgarðꝛ
ok þar koma þa syner þóꝛſ moði ok magní ok haꝼa þar miǫllní. þvi næſtr kemr þar
ballꝺr Ok hǫðꝛ ꝼra heliar ſetiaz þa aller ſamt ok talaz við ok minnaz a runar ſinar Ok
ræða um ǫll tiðinꝺí þau er ꝼẏr hoꝼðu verið um miðgarz oꝛm ok um ꝼenriſ ulꝼ. þa
ꝼinnaz þar í graſinu gulltoꝼlur þær er æserner hoꝼðu aatt. Sua er ſagt. viðar ok va·
li bẏggía ve guða þa er ſoꝛtnar ſurta logí. moði ok magní ſkulu miollní haꝼa ⸠ ⸡
víngniſ at vigþrotí. en þar ſem heiter hoꝺꝺmímíſ hollt læẏnaz menn tveír i ſur·
ta loga er sua heíta liꝼ ok leíꝼþraser ok haꝼa moꝛgínꝺǫggvar ꝼyrir mat enn aꝼ þeſſum monnum
kemr sua mikil kẏnſloð at bẏggviz heimr allr. Sua ſem her ſeger. Liꝼ ok leiꝼþraser enn
þau læẏnaz munu i hollti hoꝺꝺmímíſ moꝛginꝺǫggvar þau at mat haꝼa enn þaðan
aꝼ allꝺer alaz. Ok hitt mun þer unꝺarligt þikkia er ſolin heꝼer getið ꝺottur æigi uꝼegrí
en hon er ok ꝼerr ſu þa ſtigu moður ſinnar sua ſem her ſeger. Eína ꝺottur berr alꝼrǫðull aðꝛ hana
ꝼenrer ꝼarí. ſu ſkal riða er regín ꝺæẏía moður bꝛauter mær. en nu eꝼ þu kant lengra
ꝼramm at ſpẏria þa veít ek æigi hvaðan þer kemr þat ꝼyrir þvi at eingi mann hæẏrða ek
lengra ſegia ꝼramm allꝺar ꝼarít ok niot tu nu ſem þu namt. þvi næſt hæẏrði Gangleri
ꝺẏní mikkla hvernveg ꝼra ser ok leit hann ut a hlið ser. ok þa er hann ſiez meirr um. þa ſtenꝺꝛ hann
utí a ſlettum vellí. ⸠ .⸡ Gengr hann þa brott leið ſina Ok
kemr hæím í ríkí ſitt ok ſeger þau tiðinꝺí er hann heꝼer ſieð eða hæẏrt. ok epter honum ſagði hverr
maðꝛ oðꝛum þeſſar ſogur Enn æser ſetiaz þa a tal ok raða ⸌⸍
raðum ſínum ok mínnaz a þeſſa ꝼraſogn alla er her var ſagt ok geꝼa nǫꝼn þeſ·
ſi en ſomu er ááðꝛ eru neꝼnꝺ monnum ok ſtǫðum þeim er þar voꝛu til þes at þa er langar
ſtunꝺer liðí at menn ſkẏllꝺu ekki iꝼaz i at aller væri æíner þeir æser er nu var ꝼra ſagt
ok þeſſer er þau ſǫmu noꝼn uoro geꝼen. þar var þa þoꝛr kallaðꝛ ok er ſa aſa þoʀ
enn gamli þorr. Sa er aku þor ok honum eru kenꝺ þau ſtoꝛvirki er ektoꝛ gioꝛði
í troío. enn þat hẏggia menn at tẏrker haꝼí ſagt ꝼra ulixes ok haꝼi þeir hann
kallat loka þvi at voꝛu hanſ ener meſtu uvínír..

Einn maðꝛ er neꝼnꝺꝛ æger eða hler hann bio i æẏju þeirí er nu er kollut hleſ·
æẏ. hann er míǫg ꝼiolkunnígꝛ. hann gioꝛði ꝼerð ſína til ááſgarðz enn æser uiſſu
ꝼyrir ꝼerð hanſ ok var honum ꝼagnat vel ok þo marger luter gioꝛver með ꝼiolkẏngí
ok um kvellꝺit er ꝺꝛekka var ꝼareð þa liet oðinn bera sverðinn i hollina ok voro
ſva bioꝛt at þar aꝼ lẏſtí ok var ekki haꝼt lioſ annat meðan við ꝺꝛẏkkiu var ſetið. þa gen·
gu æser at gillꝺí ſinu ok ſettuz í hasætí .xij. æser þeir er ꝺomenꝺꝛ ſkẏllꝺu vera Ok sva voro nemnnꝺer
þoꝛr. nioꝛðꝛ. ꝼræẏr tẏr. heimꝺallr bragí. viðaʀ. valí. ullr. hæner forsetí. Lokí.
ſlíkt ſama aſẏníur. Frígg. ꝼræẏia. geꝼion. Iþunn. Gerðꝛ. Sigẏn. ꝼulla.  nanna ęgí
þottí gǫꝼuglikt þar um at ſiaz. veggþilí ǫll voro þar tiǫllꝺut með ꝼǫgrum ſkiǫllꝺum.
þar var ok aꝼenginn miǫðꝛ ok miok ꝺꝛukkít. Næſtí maðꝛ ægi ſat bragí ok attuz þeir við
ꝺꝛẏkkiu ok oꝛða ſkiptí. Sagði bragí ꝼra moꝛgum tiðinꝺum þeim er æser hoꝼðu að haꝼz.
hann hoꝼz þa ꝼraſogn ạṭ iij. æser ꝼoꝛu heíman. Oðínn ok loki ok hæner ok ꝼoꝛu um ꝼiǫll ok æẏ·
ði merkr ok var illt til viſta. enn er þeir koma oꝼan i ꝺal nokkurn ok ſia oxna ꝼlokk. ta·
ka æínn uxann ok ſnua til ſæẏðís. enn er þeir hẏggia at ſoðit mun vera þa rauꝼa þeir
ſæẏðinn ok var ekki ſoðit ok annat ſinn er þeir riuꝼa ſæẏðínn þa er ſtunꝺ var liðín ok var
ekki ſoðit. mæla þeir þa ſín a millí hveriu þetta mun gegna. þa hæẏra þeir mal í eíkína
upp ẏꝼer ſik at ſa er þar ſat quaz raða því er ekkí ſoðnaði a ſæẏðínum. þeir litu til ok ſat
þar ǫꝛn ok æigi lítíll. þa mælti Ǫrnínn. vilí þer geꝼa mer ꝼẏllí mína aꝼ uxanum. þa mun ſoð·
na a ſæẏðínum. þeir iata honum ꝼẏlli ſinní aꝼ uxanum. þa lætr hann ſigaz oꝛ trenu ok ſezt a ſeẏ·
ðinn ok leggr upp i ꝼẏrſtu lær uxanſ bæðí ok baða bǫguna. þa varð loki reiðꝛ ok greip
upp mickla ſtǫng ok reiðer aꝼ ǫllu aꝼlí ok rekr a kroppinn ernínum. Ornínn bregz við hoggit
ok ꝼlẏgr upp. þa var ꝼǫſt honꝺín við ſtongína enn annar enꝺer við bak arnarens. Ornínn
ꝼlẏgr hætt sua at ꝼætr loka taka niðꝛ griot ok urðer ok viðu enn henꝺꝛ hans hẏggr hann at
ſlitna muní oꝛ ǫxlum. hann kallar ok biðꝛ allþarꝼlega ǫꝛninn ꝼríðar. enn hann ſeger at lokí ſkal
allꝺꝛegí lauſſ verða nema hann veití honum ſvarꝺaga at koma iðunni ut um áſgarð með
eplí ſín. enn loki vill þat verðꝛ hann þa lauſſ ok ꝼerr til lagſ manna ſinna ok er æigi at ſinni ſogð
ꝼleirí tiðinꝺí um þeira ꝼerð. aðꝛ þeir koma hæim. enn at akveðinni ſteꝼnu tæẏger loki ið·
unni ut um áſgarð i ſkog nokkurn ok ſeger at hann heꝼer ꝼunꝺit eplí þau er henni mun gripr
i þikkía ok bað at hon ſkal haꝼa með ser ſin eplí ok bera ſaman ok hín. þa kemr þar io·
tunn i arnar ham ok tekr iðunní ok ꝼlẏgr brott með hana ok i þrẏmheim til huſſ ſínſ.
Enn æser urðu illa við hvarꝼ íðunnar ok gioꝛðuz þeir bꝛatt hærer ok gamler
þa attu þeir þing. ſpurði hverr annan hvat ſiðarſt viſſi til iðunnar. enn þat var ſieð

ſiðarſt at hon gekk oꝛ aaſgarðí með loka. þa var lokí tekínn ok ꝼærðꝛ a þing ok var honum
heítíð bana eða pínſlum. enn er hann varð hræꝺꝺꝛ þa kvaz hann munꝺu ſækia epter iðunní
i íǫtun hæíma ⸠ ⸡ eꝼ ꝼræẏía vill lia honum valſham er hon áá
ok er hann ꝼekk valshamínn ꝼlẏgr hann noꝛðꝛ í íotunheíma ok kemr æínn ꝺag til þiaza iǫtunſ
var hann roenn a sæ enn iðunn var æín heíma bra lokí henní i hnotar likí ok haꝼði í klóm
ser ok ꝼlẏgr sem meſt. enn er kom heím ok ſaknar iðunnar tekr hann arnar hamínn ok ꝼlẏgꝛ
epter loka ok dro arnſug í ꝼlugínum. enn er æser ſa at valrenn ꝼlaug með hnotína ok hvar
ǫrnínn flaug þa ganga þeir ut unꝺer aaſgarð ok baru þanníg bẏrðar aꝼ lokar ſpaa·
num ok þa er valrinn ꝼlaug inn um borgína let hann ꝼallaz niðꝛ við borgar vegginn þa ſlog·
u æserner elldi i lokar ſpanuna enn ǫꝛnínn matti æigi ſtoðva ſik er hann miſtí valſínſ
lauſt þa elldínum i ꝼíðꝛí arnarens ok tok þa aꝼ ꝼlugínn þa voro æser nær ok ꝺrapu oꝛn·
enn þat var þiazí iǫtunn ꝼyrir innan aaſgrinꝺer. ok er þat vig allꝼrægt. ⸌⸍
Enn ſkaði ꝺotter þiaza íotunſ tok hialm ok bꝛẏníu ok oll hervapn ok ꝼerr til aaſgarðz að
heꝼna ꝼǫður ſínſ enn æser buðu henne ſætt ok ẏꝼer bætr ok hið ꝼẏrſta at hon ſkal
kioſa ser mann aꝼ ááſum ok kioſa at ꝼotum ok ſía ekkí aꝼ ꝼleíra. þa ſa hon æínſ mannz
ꝼætr ꝼoꝛkunnar ꝼagra ok mælti. þenna kẏſ ek. ꝼaatt mun liott a ballꝺri. en þat var níoꝛðꝛ
oꝛ noa tunum. þat haꝼðí hon ok i ſættar gioꝛð ſinni at æser ſkẏllꝺu þat gioꝛa er hon hugðí
at þeir ſkẏllꝺu æigi mega at hlægia hana. þa gioꝛði loki þat at hann batt um ſkegg geitar
nokkurrar ok ǫðꝛum enꝺa um hreðiar ser ok letu þau ẏmſi ꝼyrir ok ſkræktí hvartveggia hatt
þa let loki ꝼallaz i kne ſkaðí. þa hlo hon. var þa gíoꝛ ſætt aꝼ aſanna henꝺí við hana.
Sua er ſagt að oðinn gioꝛði þat til um bota við ſkaða at hann tok augu þíaza Ok kaſtaðí
upp a himín ok gioꝛði aꝼ ſtioꝛnur .ij. þa mælti æger. mikill þikki mer þiazi haꝼva verit ꝼyrir ſier
eða hverſkẏnſ var hann. Bragí ſagði Ǫlvallꝺí het ꝼaðer hans ok munu þer at þikkía eꝼ ek ſe·
gi þer ꝼra honum. hann var míog gullauðígr. enn er hann ꝺo ok ſẏner hans ſkẏllꝺu ſkipta arví þa
hoꝼðu þeir mælíng a gullínu er þeir ſkiptu at hverr ſkẏllꝺí taka munnꝼẏlli ſína ok aller
iammargar. Einn þeira var þiazí annar Iðí. þriði Gangr. enn þat hoꝼum uer nu oꝛðtak með
oſſ at kalla gullít munntal þeſſa iotna. enn ver ꝼelum í runum eða i ſkallꝺſkap sua at ver
kollum þat mal eða oꝛða tal þeſſa iotna. þa mælti æger. þat þikki mer vera vel ꝼolgit i runum.
Hvaðan aꝼ heꝼer þat haꝼiz ſu iþrott er þer kallit ſkallꝺſkap. ⸌⸍
Bragi ſagði þat var upphaꝼ til þeſſ at guðin hoꝼðu uſætt við þat ꝼolk er uaner heíta
en þeir logðu með ser ꝼrið ſteꝼnu ok ſettu grið a þa lunꝺ at þeir gengu hvarer tveggiu til
æínſ kerſ ok ſpẏttu hraka ſínum í. enn að ſkilnaðí þa toku guðín ok villꝺu æigi lata

tẏnaz þat griða mark ok ſkopuðu þar aꝼ mann. Sa heiter kvaser. hann er sua vitr at eín·
gi ſpẏʀ hann þeira luta að æigi kann hann oꝛlauſn ok hann ꝼoꝛ víða um heim at kenna monnum
ꝼræði. ok þa er hann kom at heimboði til ꝺverga nokkura ꝼialarſ ok galarſ. þa kollu·
ðu þeir hann með ser a æínmæli ok ꝺꝛapu hann. letu renna bloð hans í tvau ker ok æínn ketil. Ok
heiter ſa oðꝛærer. en keren heíta ſon ok boðn. þeir blenꝺu hunangi við bloðit ok varð
þar aꝼ mioðꝛ ſa er hverr er aꝼ ꝺꝛekkr verðꝛ ſkallꝺ ok ꝼræði maðꝛ. Dvergarner ſogðu áá·
ſum at kuaser heꝼði kaꝼnat í manvítí ꝼyrir því at eingi var þar sua ꝼroðr at ſpẏria
kunni hann ꝼroðleikſ. þa buðu þeſſer ꝺvergar til ſin iotní þeim er gillingr het Ok konu hanſ
þa buðu ꝺvergarner gillingí at roa a ſio með ser. enn er þeir ꝼoro ꝼẏrer lanꝺ ꝼramm reru dvergarner
i boða ok hvelꝼðu ſkípinu. gillíngr var oſẏnꝺꝛ ok tẏnꝺiz hann. en ꝺvergarner rettu ſkipit
Ok reru til lanꝺz þeir ſogðu konu hans þenna atburð. en hon kunni illa ok gret hætt. þa ſpur·
ði ꝼialar hana eꝼ henni munꝺí huglettara eꝼ hon ſæí ut a ſioenn þar er hann haꝼði tẏnz.
en hon villꝺí þat. þa mælti. við Galar broður ſinn at hann ſkal ꝼara upp ẏꝼer ꝺẏrnar
er hon gengi ut ok lata kvernſteín í hoꝼut henní ok talði ser leiðaz op hennar ok sua gioꝛði hann.
Þa er þetta ſpurðí ſuttungr iotunn ſon gíllíngſ ꝼerr hann til ok tok ⸌.⸍
ꝺvergana ok ꝼlẏtr a ſę ut ok ſetr þa í ꝼlæðar ſker. þeir biðia ſuttung ser liꝼſ griða ok bío·
ða honum til ſættar i ꝼoður giollꝺ míǫðinn ꝺẏra ok þat verðꝛ at ſætt með þeim. ꝼlẏtr ſuttungꝛ
mioðinn heím ok hirðer þar ſem heita hnítbiǫꝛg ſetr þar til giæzlu ꝺottur ſina gunnloð·
u. aꝼ þeſſu kǫllum ver ſkallꝺſkap kvaſiſ bloð eða ꝺverga ꝺꝛekku eða ꝼẏllí. eða nakkvarſ·
konar lǫg oðreriſ eða boðnar. eða ſonar eða ꝼarſkoſtr ꝺverga ꝼyrir þvi at miǫðꝛ ꝼlutti þeim ꝼioꝛ·
lauſn oꝛ ſkerínu. eða ſuttunga miǫð eða hnítbiarga log. þa mælti. æger. Mẏrkt þikkí mer þat
mællt at kalla ſkallꝺ ſkap með þeſſum heitum. enn hvernveg komuz þer æser at ſuttungs
míðí. Bragi ſagði Sia ſaga er til þeſſ at oðinn ꝼoꝛ heíman ok kom þar ⸌⸍ .
er þrælar níu ſlogu hæẏ. hann ſpẏr eꝼ þeir vili at hann bꝛẏní lia þeira. þeir iata þí. þa
tekr hann hæín aꝼ bellti ser ok brẏnꝺí líana. en þeim þottí bita líarner mikklu betr ok ꝼǫlu·
ðu heínína. enn hann mat sua at ſa er kaupa villꝺí ſkẏllꝺi geꝼa við hóꝼ. enn aller qvaðuz
vilía ok baðu hann ser ſelía. enn hann kaſtaði hæinínni i lopt upp. enn er aller uillꝺu henꝺa. þa
ſkiptuz þeir sua víð at hverr bra lianum a hꜳlſ oðꝛum. oðinn ſettí til nꜳttſtaðar at iotunſ
þes er baugi er neꝼnðꝛ broðer ſuttungſ. Baugi kallaði illt ꝼiarhallꝺ ſítt. ok ſagði
at þrælar hans .ix. hoꝼðu ꝺrepiz en talðiz æigi vita ser ván verkmanna. enn oðinn neꝼnꝺíz
ꝼyrir honum bǫlverkr. hann bauð at taka upp níu manna verk ꝼyrir bauga enn mælti til æinn ꝺꝛẏkk aꝼ
ſuttunga miðí. baugi kvez einſkíſ rað æíga aꝼ míðínum. Sagði at ſuttungr villꝺí

æinn haꝼa. enn ꝼara kvez hann munꝺu með bolverki ok ꝼreiſta eꝼ þeir ꝼengí míǫðinn. bǫl·
verkr uann um ſumaret níu manna verk. enn at vetrí beiꝺꝺi hann bauga leigu ſinnar. þa ꝼara
þeir baðer til ſuttungſ. ſeger baugi broður ſinum kaup þeira bǫlverkſ. enn ſuttungr ſẏ·
niar þverlega hvers ꝺropa aꝼ míðínum. þa mælti bolverkr til bauga at þeir ſkulu ꝼreiſta vela
nokkurra eꝼ þeir megi na míðínum. enn baugi lætr þat vel vera. þa ꝺꝛegr Bǫlverkr
ꝼramm naꝼar þann er ratí heiter. ok mæler at baugí ſkal boꝛa bergít eꝼ naꝼarrenn bitr. hann
gioꝛer sua. þa ſeger baugí at gegnum er boꝛat bergít. enn bǫlverkr blæſſ í naꝼarſ rauꝼína ok hrío·
ta ut ſpænerner moti honum. þa ꝼann hann at baugí villꝺí ſvikia hann. ok bað boꝛa i gegnum ber·
gít baugi boꝛaði enn. bǫlverkr blæs annat ſinn þa ꝼuku inn ſpænerner. þa bꝛaz bǫlver·
kr i oꝛmſliki. ok ſkreið i naꝼarſ rauꝼína. enn baugí ſtakk epter honum naꝼrínum ok miſ·
ti hans. ꝼoꝛ bolverkr þar til ſem gunnloð var ok lia henni .iij. nætr. ok þa loꝼaði hon honum
at ꝺꝛekka aꝼ miðínum .iij. ꝺꝛẏkkí. i enum ꝼẏrſta ꝺrẏkk ꝺꝛakk hann allt oꝛ oðꝛerí. enn
i ǫðꝛum oꝛ boðn. i enum þriðia ꝺꝛẏkk oꝛ ſon. ok haꝼði hann þa allan míǫðinn. þa bꝛaz hann
i arnar ham ok ꝼlaug ſem akaꝼlegaz. en er ſa ꝼlug arnarens tok hann ser arnar
ham ok ꝼlaug epter honum. enn er æser ſa hvar oðinn ꝼláug þa ſettu þeir ut i garðinn ker ſin
en er oðinn kom inn um aaſgarða ſpẏttí hann upp míðínum i kerín. enn honum var þa ſua nær
komíð at ſuttungr munꝺi na honum at hann ſenꝺi aptr ſuman míǫðínn ok var þeſſ ekki
giætt haꝼði þat hverr er villꝺí ok kollum ver þat ſkallꝺꝼíꝼla lut. enn ſuttunga miǫð gaꝼ
oðenn aſunum ok þeim monnum er ẏrkia kunnu. þvi kollum ver ſkallꝺſkapínn ꝼeng oðinſ Ok
ꝼunꝺ. ꝺꝛẏkk hans ok gíǫꝼ ok ꝺꝛẏkk aſanna. þa mælti æger. hverſu a marga lunꝺ bꝛæẏti þer
oꝛðtokum ſkallꝺſkapar ⸠ ⸡ eða hverſu mǫꝛg eru kẏn ſkallꝺſkaparenſ.
Þa mælti bragí. Tvenn eru kẏn þau er gꝛeína allan. Æger ſpẏr. hverr tvau. Bragí ſagði
mal ok hætter. hvert maltak er haꝼt til ſkallſkapar. Þrenn er gꝛeín ſkallꝺſkapar
mꜳlſ. Hverr. Su at neꝼna hvern lut ſem heiter. ǫnnur grein er ſu er heiter ꝼoꝛ noꝼn. en
þriðia malſgꝛeín er ſu er kolluð er kenning. ok er ſu gꝛein sua ſett at ver kollum oðin eða þoꝛ
eða tẏ eða æinn hvern aꝼ aaſum eða aalꝼum. þa tekr ek með hæití aꝼ æígn aſſínſ eða get
ek hans verka nokkuʀa. þa æignaz hann naꝼnít en æigi hinn er neꝼnꝺꝛ var. sua ſem her er ver
kollum ſigtẏ eða hanga tẏ. ꝼarma tẏ. þat er þar oðinſ heití ok kollum ver þat kent heítí
Sua ok at kalla reiðar tẏ. Enn þetta er nu at ſegia
ungum ſkallꝺum þeim er gírnaz at nema mꜳl ſkallꝺſkapar ok hæẏía ser oꝛðꝼ·
iolða með ꝼoꝛnum hæítum eða girnaz þeir at kunna ſkilia þat ſem hulit er kveðit þa ſkí·
lí hann þeſſa bok til ꝼroðleíkſ ok ſkemtanar. en ekki er at glæẏma eða uſanna sua þeſſar

ꝼraſagner at taka oꝛ ſkallꝺſkapnum ꝼoꝛnar kenningar þær er hoꝼut ſkaallꝺín
haꝼa ſier lika láátið. enn æigi ſkulu kriſtner menn trua a heiðín guð. ok æigi a ſannínꝺí þeſſa
ſagna annan veg enn sua ſem her ꝼínnz i upp haꝼí bokar er ſagt er ꝼra atburðum þeim
er mannꝼolkit villtiz ꝼra rettrí tru. Ok þa næſt ꝼra tẏrkium hvernveg aſia menn þeir er
æſer eru kallaðer ꝼǫlſuðu ꝼra ſagner ꝼra þeim tiðínꝺum er gioꝛðuz i troiu til þeſſ at lanꝺ·
ꝼolkit ſkẏllꝺi trua þa guð vera. ⸌⸍
Priamuſ konungr i troio var hoꝼðingi ẏꝼer ollum her tẏrkia ok hans ſẏner voro tignazter
aꝼ ollum her hans. Saſalr enn
agiætí er æser kolluðu bꝛimíſ ſal eða bioꝛſal. þat var holl priamus konungſ. enn þat er
þeir gioꝛa langa ꝼra ſogn aꝼ ragna rǫkk þat er troio manna oꝛrosta. sua ſagt at ꜹku·
þoꝛr egnꝺi uxa hoꝼði ok ꝺꝛo at boꝛði miðgarz orm. enn oꝛmrenn hialp sua liꝼínu
at hann ſǫktíz i haꝼit epter þeim ꝺæmum er þetta ſagt er ektoꝛ ꝺrap volocronte agiætan
kappa at aſianꝺa enum mikkla akille ok tæẏgði hann sua at ser með hoꝼði ꝺꝛeꝼna þeſſ
er þeir ioꝼnuðu til uxanſ þeſſ er aku þoꝛr bꝛaut hoꝼuðit enn er akillaſ var ꝺreginn
i þetta uꝼæri með ſínu kappí þa var honum ſu æín liꝼſ hialpín at ꝼlẏia unꝺan banvæ·
nu hǫggí ektoꝛíſ ok þo ſꜳr Sua er ok ſagt at ektoꝛ ſotti sua akaꝼlega oꝛroſtuna ok sua
mikkler voro oꝼrhugar hans at hann ſa Akilles at eingi lutr var ſterkr at ſtanꝺaz męttí
ꝼyrir honum. enn er hann miſti akillíſ ok hann var ꝼlẏiðꝛ þa ſevaði hann reíðína sua at hann ꝺꝛap þann
kappa er roꝺuus het. Sua ſogðu æser at þa ꜹku þor miſtí oꝛmſínſ þa ꝺꝛap hann ẏmí
iotun. en við ragna rǫkk kom miðgarðz oꝛmr vaveiꝼlega ok bleſ a hann æitrí ok hio hann
til bana. en æigi nentu æser at ſegia sua at ǫku þor heꝼði sua latiz at æinn ſtigí ẏꝼer æínn
hann. þoat sua heꝼði verit. en meir hrǫpuðu þeir ꝼraſognínní enn ſatt var er þeir ſogðu að
miðgarðz oꝛmr ꝼengí þar bana. en þat ꝼærðu þeir til þoat akilleſ bærí banoꝛð aꝼ
ektoꝛe þa la hann ꝺauðꝛ á ſama velli aꝼ þeim ſokum. þat gerðu þeiꝛ alexanꝺer. þann
Alexanꝺer kalla ęser ala. þat ſegia þeiꝛ at hann heꝼnꝺi bꝛoðuʀ ſinſ. ok hann liꝼðí þa er
ll guðin ⸌voro⸍ ꝺauð. ok ſloknaðꝛ uáʀ ellꝺꝛín ſa er bꝛenꝺꝛ var aſgarðꝛ ok allaʀ eígner guðanna.
en pirrus honum ioꝼnuðu þeiꝛ til ꝼenriſ úlꝼs. hann ꝺꝛap oðin. en pirruſ mátti uárgꝛ heíta
at þeiꝛa trú því at eigi þẏrmði hann gꝛiða ſtoðunum er hann ꝺꝛap konunginn i hoꝼinu ꝼyrir ſtal·
la þoꝛſ. þat kalla þeir ſurta loga er troia brann. enn moði ok magní ſẏner aku þoꝛſ ko·
mu at kreꝼia lanꝺa ala eða viðar. hann er eneaſ. hann kom brott aꝼ troío ok uann ſiðan ſtoꝛ·
verk. Sua er ok ſagt at ſẏner ektoꝛiſ komu til ꝼrigia lanꝺz ok ſettuz ſialꝼer i þat riki enn
raku brott elenum. Nu ſkal lꜳta hæẏra ꝺæmí til hvernveg ⸌⸍
hoꝼuð ſkallꝺín haꝼa lꜳtið ser lika at ẏrkia epter þeſſum heitum ok kenningum

Sua ſem ſeger arnoꝛ Iarla ſkallꝺ at hann heti allꝼǫðꝛ. nu hẏkk ſliðꝛ hugaz ſegia
ſið letter mer ſtriða þẏtr allꝼoðꝛ ẏtum iarlſ koſt brím hroſta. her kallar hann ſkallꝺſka·
pinn hroſta bꝛím allꝼǫðꝛ. Havarðꝛ halltí kvað sua. nu er Ioꝺꝛaugum ægíſ arnar ꝼlꜹg
ok bauga hẏgg ek at heímboð þiggí hanga guðſ aꝼ vangí. Sua kvað víga glumr
Lattiz herr með hǫttu hanga tẏſ at ganga þottið þeim at hætta þekkiligt ꝼyrir bꝛekku.
Sua kvað reꝼr. opt kemr iarðar leiptra er ballꝺꝛ hníginn ſkallꝺí hollr at helgu
ꝼullí hraꝼn aſar mer ſtaꝼna. sua qvað æẏvinꝺꝛ ſkaallꝺa ſpiller. Ok ſigurð hinn er ſvǫ·
num veittí hroka biðꝛ haꝺꝺingia valſ. ꝼarma tẏſ ꝼioꝛvi næmðí iarðꝛaðenꝺꝛ a
ogloe. sua qvað Glumr gæira ſon. þar uar þraꝼna bẏriar þeim er ſtẏrðu beíma ſialꝼr
i ſæki alꝼí ſigtẏr atalſ ꝺẏra. sua qvað æẏvinꝺꝛ enn. Gonꝺul ok ſkogul ſenꝺí gauta tẏr
at kioſa um konunga hverr ẏngva ættar ſkẏllꝺi með oðní ꝼara i valholl at vera. Sua qvað
ulꝼr ugga ſon ʀiðꝛ at vilgi bliðu viðꝼrægr en mer liða hropta tẏr oꝼ hvapta hroꝺꝛ·
mal ſonar balí. sua qvað þioðolꝼr hvinverſkí. valr la þar a ſanꝺí vitinn enum æin æin æẏ·
ía ꝼriggiar ꝼaðmbẏggví ꝼognuðum ꝺað ſlikrí. sua kvað hallꝼroðꝛ. Sannẏrðum
ſpenr ſverða ſvaʀ þiggianꝺí viggiar barrhaꝺꝺaða bẏriar biꝼkvan unꝺ ſíg þꝛí·
ðia. her er þeſſ ꝺæmí at ioꝛð er kǫllut kona oðinſ i ſkallꝺſkap. sua er her ſagt at æẏvindr
kvað. Hermoðꝛ ok bragi qvað hropta tẏr gangit i gegn gramí. þviat konungr ꝼerr ſa er kappí
þikker til hallar híníg. Sua kvað koꝛmakr. Eẏkr með enni ꝺuki iarðlutr ꝺia ꝼiar·
ðar bꝛæẏti hunn ſa er bæinan binꝺꝛ ſeið ẏggr til rinꝺar. sua qvað ſteinþor. Foꝛn gioꝛ·
var a ek ꝼirnum ꝼarmſ gunnlaðar arma hoꝛna ꝼoꝛſ at hroſa hlitſtẏggſ ok þo lítlum
Sua qvað ulꝼr ugga ſon þar hẏkk ſigrunni ſvínnum ſẏlgſ valkẏriur ꝼẏlgía heilagſ
taꝼnſ ok hraꝼna hlaut innan sua minnum. sua qvað Egill. Blot ek æigi aꝼ þvi broður viliſ
guð iarðar at ek giarn ſe. þo heꝼer m⸌i⸍mſ vínr mer oꝼ ꝼengit bolꝼa bætr er hið betra
telz. Gaꝼumk iðꝛott ulꝼſ ok bagí vigi vanr vammi ꝼirða. her er hann kallaðꝛ guð iar·
ðar Ok mimíſ vínr ok ulꝼſ bagí. sua qvað ʀeꝼr. þer æigu ver veigar valgautr ſalar
brautar ꝼalſ hrann vala ꝼannar ꝼramr vallꝺꝛ ramar giallꝺa. sua ſem qvað Einarr ſkalaglam.
hliota mun ek ne hlítri hertẏſſ oꝼ þat ꝼræẏíu ꝼyrir ꜹrþæẏſi at auſa auſtr vingnaðar
ꝼlauſta. Sua qvað Ulꝼr uggaſon koſtigr riðꝛ at keſtí kẏnꝼroðſ þeim er guð hloðu
hraꝼn ꝼreíſtaðar heſtí heimꝺallr at mǫg ꝼallinn. sua er ſagt i æirikſ malum. hvat
er þat ꝺꝛauma qvað oðínn ek hugðumk ꝼyrir ꝺag riſa valhǫll at rẏðía ꝼyrir vegnu ꝼolkí
vakta ek æinheria bað ek upp riſa bekki at ſtra bioꝛker læẏðꝛa valkẏrioꝛ vín
bera ſem viſi komí. þa qvað koꝛmakr. Algillꝺan bið ek allꝺar alluallꝺ oꝼ mer hall·

ꝺa ẏſ biꝼvangí ẏngva ungr ꝼoꝛ hroptr með gungní. sua qvað þoꝛalꝼr Sagði hitt er
hugðit hliðſkialꝼar gramr ſialꝼum hliꝼar ſtẏggr þar er hǫggner harekſ liðar varu.
sua qvað æẏvínꝺꝛ. hinn er ſurtz oꝛ ſǫkk ꝺolum ꝼarmagnuðꝛ ꝼliuganꝺí bar. sua kvað bragí
þat erumk ſent at ſnemma ſon allꝺa ꝼǫðꝛſ villꝺí aꝼlſ við urí þæꝼðan iarðar reíſt oꝼ
ꝼreíſta. sua qvað æínar. þviat ꝼiolkoſtigr ꝼleſtu ꝼleſtr ræðꝛ við ſon beſtlu tekit heꝼi ek moꝛz
til mærðar mæríngr enn þu ꝼæra. Sua qvað blonꝺu ſkallꝺ. nu heꝼi ek
mart i miði greipar burar boꝛſ bura arva. ⸌⸍
Her ſkal ſkallꝺín haꝼa kent ſkallꝺſkapinn epter þerſum heítum er aðꝛ eru rí·
tuð sua ſem er at kalla qvaſis
ꝺꝛæẏra ok ꝺverga ſkip. ꝺverga mioð. iotna míǫð. Suttunga míǫð. oðinſ míǫð. aſa
mioð ꝼǫður giollꝺ iǫtna. Logr oðreriſ ok boðnar ok ſonar. Logr hnítbiarga. Fengꝛ
ok ꝼunꝺꝛ ok ꝼarmr ok gioꝼ oðínſ. sua ſem her er kveðit er oꝛtí æínar ſkala glam. hug·
ſtoꝛan bið ek hæẏra hæẏr iarl kvaſiſ ꝺꝛæẏra ꝼollꝺar voꝛð a ꝼẏrða ꝼiarðleggiar bꝛim
ꝺreggíat. ok ſem kvað enn Einarr ſkala glam Ullar gengr oꝼ alla aſk ſǫgn þeſſ er hvot ›mag·
nar bẏrgiſ boðvar ſoꝛgar bergſ gꝛẏmí la ꝺverga. sua ſem qvað Ormr ſteínþoꝛſ ſon at værí
boꝛið bioꝛſ brikar ok mítt lik rekkar nemi ꝺauðſ ꝺꝛẏkk ꝺvalínſ i æínn ſal. ok ſem reꝼr
qvað griot allꝺar tær gillꝺí geðreinar þoꝛſteíní berg mæra glẏmr báara bið ek lẏða kẏn
hlẏða. ok ſem qvað egill Buðumk hilmer lǫð a ek hroðꝛ um kvꜹð bar ek oðinſ miǫð a en·
gla biǫð. ok ſem qvað Glumr gæira ſon. Hlẏði hapta beiðiſ heꝼk millꝺi þvi biðium ver
þǫgnar þegna tion at ꝼregnum. ok ſem qvað æẏvínꝺr. Vilka ek hlioð at harſ liði
meðan gillingſ giǫllꝺum ẏppik. þviat hans ætt i hverlegí galga ꝼarmſ til goða teliu̅m. sua ſem
qvað æinar ſkala glamm. Eiſar uagr ꝼyrir viſa verk rǫgniſ mer hǫgna þẏtr oðꝛęriſ allꝺa
allꝺꝛ haꝼſ við ꝼleſ gallꝺꝛa. ok enn. nu er þaz boðnar bara bergſaxa tær vaxa geꝼi i
hǫll ok hlẏði hlioð ꝼlæẏ ioꝼurſ þioðer. ok ſem qvað æẏliꝼr guðꝛunar ſon verði þer að oꝛða
oſ gręr oꝼ kon męrar a ſeꝼreínu ſonar ſað vín gioꝼum raða. sua ſem qvað volu ſteinn.
hæẏr mímſ vinar mína mer er ꝼunꝺꝛ geꝼenn þunꝺar við goma ſker glẏmía glaum·
bergſ egill ſtrauma. Sua qvað Ormr ſteinþors ſon Segger þurꝼut ala ugg engu ſnẏ ek i viðurſ
ꝼeng. haði kunnum hroðſ ſmið haꝼa oꝼ mínn brag. Sem qvað ulꝼr ugga ſon hoꝺꝺmi·
llꝺum hillꝺar hugreiꝼum oleiꝼí. hann ek at gioꝼ grímníſ geð ꝼiarðar la kveðia.
Skallꝺſkapr er kallaðꝛ ſiar eða logr ꝺverganna ꝼyrir því at kvaſiſ bloꝺ var logr oð·
ræríſ aðꝛ míǫðꝛinn verí gioꝛr ok þar gioꝛðiz hann i katlenum ok er hann kallaðꝛ ꝼyrir því
hverlǫgr oðinſ. ſem æẏvinꝺr ok ꝼẏr var ritað. enn er kallaðꝛ ſkallꝺſkaprínn ꝼar eða lið ꝺver·
ganna. Lið heíter ǫl en lið heiter ſkip. sua er tekit til ꝺæma að ſkallꝺſkapr er kallaðꝛ ꝼẏrer

þvi ſkíp ꝺverga ſua ſem her. bæði a ek til bꝛuðar berg iarlſ ok ſkip ꝺverga ſollinn vínꝺ
at ſenꝺa ſeínꝼẏrnꝺ gotu æína.
Hvernveg ſkal þoꝛ. Sua ⸌⸍
at kalla hann ſon oðinſ ok iarðar. ꝼaðer magna ok moða ok þruðar. verr siꝼiar
ſtiup ꝼaðer ullar ſtẏrer ok æiganꝺí miǫllníſ ok megin giarða. bilſkirniſ. verianꝺí ꜳſ·
garðz. miðgarðz ꝺolgr ok baní iǫtna. ok trǫllkuenna. Veganꝺí hrungníſ. Geirrað·
ar þrívallꝺa. Drottinn þíalva ok rǫſku ꝺolgr miðgarðz oꝛmſ. ꝼoſtri vingníſ ok
hloꝛu. sua qvað bragi ſkaallꝺ. Vaðꝛ la viðꝛiſ arꝼa vilgi ſlakr er raktiz a æẏneꝼiſ on·
ꝺꝛí ioꝛmunganꝺꝛ at ſanꝺí. sua qvað ǫlꝼer hnuꝼa. ęſtiz allra lanꝺa um gerð ok ſonr iarðar.
Sua qvað æẏliꝼr Reiðꝛ ſtoð rǫſku broðer va gagn ꝼaðer magna ſkelꝼra þoꝛſ ne þíalꝼa þrot·
ta ſteín við otta. ok ſem qvað æẏſteinn vallꝺa ſon Leit a brattrar brautar baug hvaſſlegum
augum æſtiz aðꝛ at ꝼlauſti ꜹgurſ buð ꝼaðer þruðar. enn qvað æẏſteinn. Sín bio ſiꝼiar ru·
ní ſnarla ꝼramm með karlí hoꝛn ſtraum getinn hrímníſ hræra veiðar ꝼærí. ok enn.
Sua bra viðꝛ at ſẏioꝛ ſeiðꝛ renꝺi ꝼramm breiðar iarðar ut boꝛði. ullz magſ hne·
ꝼar ſkullu. sua qvað bragí. hamri ꝼoꝛſt í hæægri honꝺ þa er allra lanꝺa æẏger oꝼlug barða
enꝺi ſeiðſ oꝼ kenꝺi. sua qvað Gamli. meðan gramr hinn er ſvik ſamði ſnart bilſkirniſ
hiarta grunꝺar ꝼiſk með granꝺí gliuꝼr ſkeliungſ nam ríuꝼa. sua qvað þoꝛbioꝛn ꝺisar·
ſkallꝺ. þoꝛr heꝼer ẏggſ með arum aſgarð aꝼ þrek varðan. sua qvað bragí. Ok boꝛð roínſ
barða bꝛautar hríngr hinn liotí a hauſprengi hrungiſ harðgeꝺꝛ neðan ſtarði. enn
qvað bragí. vel haꝼit ẏðꝛum aptr þrivallꝺa hallꝺít ſimblí ſumbl oꝼ mærum
ſunꝺꝛ kliuꝼr níu hoꝼða. sua kvað Eiliꝼr. Þrongum gæir við þungum þangſ rauðbita
tangar kvellꝺ runninna kvenna kunnlegſ alin munní. sua qvað bꝛagí. þiokvoxnum qvað
þikkia þiklíng ꝼaren míckla haꝼra nioz at hoꝼgum hætting megín ꝺꝛætti. sua qvað
ulꝼr. Full oꝼlugr let ꝼeller ꝼiallgautz hneꝼa ſkialla ramt mein var þat ræẏní reẏ·
rar logſ við æẏra. ok enn. Viðgẏmrer lauſt vímrar vaðſ aꝼ ꝼranum naðꝛí hluſta gꝛu·
nn. við hronnum hlaut ínnan sua mínnum. her er hann kallaꝺꝛ iotunn vimrar vaðſ. a heiter
vimur er þoꝛr oð þa er hann ſottí til geirraðar garða. sua qvað vetr liði ſkallꝺ. Leggí
brauztu leiknar lamꝺer þrivallꝺa ſtæẏpter ſtarkeþi ſtettu oꝼ gialꝼ ꝺauꝺa. sua qvað þoꝛ·
bioꝛn ꝺiſar ſkallꝺ. Gall i keilu kolli kiallanꝺi bꝛauztu alla aꝺꝛ ꝺꝛaptu lut ok lei·
ꝺa leztu ꝺꝛæẏra buſæẏru. heꝼter þu hengiann kioptu hẏrrokkin ꝺo ꝼẏrrí þo var
ſnemr en ſama ſvivoʀ numin liꝼí. ⸌⸍
Hvernveg ſkal kenna ballꝺꝛ. sua at kalla hann ſon oðinſ ok ꝼriggiar. ver nonnu ꝼaðer ꝼoꝛſeta
æiganꝺi hringhoꝛna ok
ꝺꝛaupniſ ꝺolgr haðar heliar ſinní. grata guð Ulꝼr ugga ſon heꝼer kveðit epter

ſogu ballꝺꝛſ langt ſkeið i huſ ꝺꝛapu ok ritað er ꜳðꝛ ꝺæmi til þeſſ er ballꝺꝛ er ſua
kenꝺꝛ. Hvern veg ſkal kenna nioꝛð sua at kalla hann guð eða vana ⸌⸍
nið eða van ok ꝼoður ꝼræẏſ ok ꝼræẏíu ꝼegíaꝼa guð sua ſeger þoꝛðꝛ ſiaʀekſ ſon
varð ſialꝼ ſona nama ſnotr una kialar oꝼ tamði qvoðut hamði guðꝛun bani goð
bꝛuðꝛ vani hellꝺꝛ vel mara hioꝛleik ſpara. her getr þeſſ er ſkaði gekk ꝼra nirði ſem ꝼẏr
er ritað. Hvernveg ſkal kenna ꝼreẏ sua at kalla hann ſon niarðar ⸌⸍
broður ꝼræẏiu. ok enn vana guð ok vana nið ok vanr ok aarguð ok ꝼegiaꝼa sua
qvað egill ſkalla grims ſon þviat griotbíǫrn oꝼ gieꝺꝺan heꝼr ꝼræẏr ok nioꝛðꝛ at ꝼiar aflí hann
er kallaðꝛ belia ꝺolgr sua ſem qvað æẏvindr ſkallꝺa ſpiller þa er ut ræſtr iarla bagí be·
lia ꝺolgſ bẏgia villꝺi. hann er æiganꝺi ſkiðblaꝺníſ ok galltarens gullinbuſta sua ſem
her er ſagt. Ivallꝺa ſẏner gengu i arꝺaga ſkiðblaðní at ſkipa. sua ſeger ulꝼr ugga ſon
Riðꝛ a boꝛg til borgar bǫðꝼroðꝛ ſonar oðinſ ꝼræẏr ok ꝼolkum ſtẏrer ꝼẏrſt ok gulli bẏrſtum
hann heiter ok ſliðꝛugtanní.
Hvern veg ſkal heimꝺall kenna sua at ⸌.⸍
kalla hann ſon níu mæðꝛa eða voꝛð guða sua ſem ꝼẏʀ er ritað. eða hvita aſ loka
ꝺolg menſæker ꝼræẏio. Sua er ſagt að hann var loſtínn mannz
hoꝼði i gegnum. enn þat er kveðit i heimꝺallar gallꝺri ok er ſiðan kallað hoꝼuð miǫtuðꝛ
hæimꝺallar. ſverð heiter mannz miotuðꝛ heimꝺallr er æiganꝺí gulltopſ. hann er ok til ſæker
vaga ſkerſ ok ſinga ſteinſ. þa ꝺeillꝺi hann við loka um bꝛiſinga men. hann heiter ok vínꝺ·
ler. Ulꝼr ugga ſon qvað i huſ ꝺꝛapu langa ſtunꝺ epter þeiꝛi ſǫgu ok er þeſſ þar getiꝺ at
þeiꝛ voro þar i ſela likium ⸌.⸍ Hvernveg ſkal kenna tẏ sua at kalla hann æinhenꝺa as
ok ulꝼſ ꝼoſtra. viga guð. ſon oðinſ. ⸌.⸍
Hvernveg ſkal kenna braga. sua at kalla hann iðunnar ver ꝼrumſmið bragar ok in ſið·
ſkeggia aſ. aꝼ hans naꝼní
er ſa kallaðꝛ ſkeggbꝛagí er mikit ſkegg heꝼer. ⸌⸍
Hvern veg ſkal kenna viðar hann ma kalla hinn þogla aaſ æiganꝺa iarnſkoſ ok bana
ok ꝺolg ꝼenrís ulꝼſ. heꝼní aſ guðanna bẏggvi aſ ꝼoður toꝼta ok ſon oðin⸌s⸍ bro·
ꝺur aſanna.
Hvernveg ſkal vala. sua at kalla hann ſon oðinſ ok rinꝺar ſtiupſon ⸌.⸍
ꝼriggiar aſanna. heꝼní aſ ballꝺꝛſ. ꝺolg haðar ok bana hans bẏggvanꝺa ꝼǫður
tuna.
Hverſu ſkal hǫð kenna sua at kalla hann blinꝺa aſ ballꝺꝛſ bana ⸌.⸍
ſkiotanꝺa miſtilteínſ. ſon oðinſ. heliar ſinna. vala ꝺolg. ⸌⸍
Hvern veg ſkal kenna ull. sua at kalla hann ſon ſiꝼiar ſtiupſon þoꝛſ. Ǫnꝺur aſ boga aſ
veiðí aaſ ſkiallꝺar aſ. ⸌⸍ Hvern veg ſkal kenna hæní sua at kalla hann ſeſſa
eða ſinna eða mala oðinſ ok en ſkiota aſ ok hinn langa ꝼot ok aurkonung.

Hverſu ſkal kenna loka sua at kalla ſon ꝼarbauta ok lauꝼæẏiar ok nꜳlar broður
bẏleiſtz ok helblinꝺa ꝼoður vanarganꝺz þat er ꝼenreſ ulꝼſ ok iǫꝛmunganꝺz
þat er miðgarðzoꝛmſ ok heliar ok nara ok ala ꝼrænꝺa ok ꝼǫður broður ſinna ok ſeſſa oðínſ
ok aſa heimſækí ok kiſtu ſkruð geirraðar. þíoꝼr iotna haꝼrſ ok bꝛiſinga menſ ok iðun·
nar epla ſleipniſ ꝼrenꝺa. verʀ ſigẏníar. goða ꝺolgr. hꜳrſkaði ſiꝼiar bolꝼa ſmíðꝛ
en ſlægi aaſſ rægianꝺi ok velanꝺi guðanna. Raaðbaní ballꝺꝛſ. en bunꝺni ááſ. þræ ·
tu ꝺolgr heimꝺalar ok ſkaða. Sua ſeger ulꝼr ugga ſon Raðgegnínn bꝛegðꝛ rogna reín
at ſinga ſteíni ꝼrægr við ꝼirna ſlægían ꝼꜳrbauta mǫg uáarí. moðoꝼlugr reðꝛ
mæðꝛa mꜹgr haꝼt nẏra ꝼǫgꝛu kẏnni ek aaðꝛ at æínnar ætta mærðar þættum. her
er þess getið at hæímꝺallr er níu mæðꝛa ſonr. ⸌⸍
Nu ſkal enn ſegia ꝺæmi aꝼ hveriu þær kenningar eru er nu voro ritaðar ok aðꝛ voro æigi
ꝺæmí til ſogð. Sua ſem bragi ſagði ęgí at þoꝛr var ꝼarenn i auſtr vega at beria
trǫll. enn oðinn reið ſleipní i iotun heima ok kom til þeſſ iotunſ er hrungner het
þa ſpẏʀ hrungner hvat manna ſa er með gullhialminn er riðꝛ lopt ok log ok ſeger at hann a ꝼur·
ðu goðan heſt. oðinn ſeger at þar vill hann veria ꝼẏrer hoꝼði ſinu at æingí heſtr ſkal vera iam·
goðꝛ i iotunheímum. hrungner ſeger at ſa er goðꝛ heſtr. enn haꝼa liez hann munꝺu mícklu
ſtoꝛꝼetara heſt ſa heiter gullꝼaxí. Rungner varð reiðꝛ ok læẏpꝛ upp a heſt ſínn ok læẏ·
per epter honum ok hẏggr at launa honum oꝼr mæli. oðinn læẏper sua mikit at hann var a oðꝛu leití
ꝼẏrer. enn hrungner haꝼði sua mikinn iotun moð at hann ꝼann æigi ꝼẏʀ enn hann þæẏtti inn um
aaſgrinꝺer ok er hann kom at hallar ꝺẏrum buðu æser honum til ꝺꝛẏkkiu. hann gekk i hollina
ok bað ꝼa ser að ꝺꝛekka voro þa teknar þær ſkaler er þoꝛr var vanr at ꝺꝛekka aꝼ Ok
ſnerti hann oꝛ hverri. enn er hann gioꝛðiz ꝺꝛukkinn þa ſkoꝛti æigi ſtoꝛ oꝛð. hann liez ſkẏllꝺu upp
ualhǫll ok ꝼæra i íǫtun heíma enn ſǫkkva aſgarði enn ꝺꝛepa guð ǫll nema ꝼræiu Ok
ſiꝼ vill hann heím haꝼa með ser ok ꝼræẏia æín þoꝛer þa at ſkenkia honum ok ꝺꝛekka liez hann
munꝺu allt aaſa ǫl. enn er ꜳſum leiðiz oꝼr ẏrði hans þa neꝼna þeir þoꝛ. þvi næſt kom
þoʀ i hǫllina ok haꝼði a loptí hamarenn ok var all reíðꝛ ok ſpẏr hverr þi ræðꝛ er iotnar hunꝺ·
uiser ſkulu þar ꝺꝛekka eða hverr hrungní ſellꝺi grið at vera i valhǫll. eða hvi ꝼræẏia ſkal ſken·
kía honum ſem at gillꝺí ꜳſa. þa ſagði hrungner ok ser æigi vinar augum til þoꝛſ. ſagði at oðinn bꜹð
honum til ꝺꝛẏkkiu ok hann var a hans griðum. þoꝛr ſagði at þeſſ boðſ ſkal hrungner iðꝛaz aðꝛ hann kemr
ut. Hrungner sagði at aaſa þoꝛ er þat litill ꝼramí at ꝺꝛepa hann vapnlꜹſan hítt er meiri hug·
raun eꝼ hann þoꝛer at beriaz við hann at lanꝺa mærí a griotuna goꝛðum ok heꝼer þat verit mikit ꝼolſ·
ku verk ſagði hann er ek let epter heima ſkiollꝺ minn Ok heín. enn eꝼ heꝼða her vapnin

þa ſkẏllꝺu við nu ræẏna holmgonguna enn að oðꝛum koſtí legg ek þer við niðíngſ·
ſkap eꝼ þu vill ꝺꝛepa mik vapnlauſan. þoꝛr vill ꝼyrir engan mun bila at koma
til æinvigiſ er honum var holmr ſkoꝛaðꝛ þviat æingi haꝼði þat ꝼẏr við hann goꝛt. ꝼoꝛ hrung·
ner þa brott leið ſína ok hlæẏpði akaꝼlega þar til er hann kom i iǫtun heima ok var hans
ꝼerð allꝼræg með iotnum ok þat at ſteꝼnu lag var komit a með þeim þoꝛ. þottuz iotnar haꝼa
mikit i abẏrgð hvar ſigr ꝼengí. þeim var illz von aꝼ þoꝛ er rungner leti ꝼyrir honum þviat hann var
þeira ſterkaztr þa gíoꝛðu iotnar mann a griotuna gaꝛða aꝼ leírí ok var hann níu raſta hꜳr
en þriggía bꝛeiðꝛ unꝺer honꝺ enn ekkí ꝼengu þeir hiarta sua mikit at honum ſomði ꝼẏʀ enn
þeiꝛ toku oꝛ meri nokkuʀi ok varð honum þat æigi ſtǫðugt þa er þor kom. hrungner aattí hiarta
þat er ꝼrægt er aꝼ hoꝛðum ſteiní ok tinꝺott með þꝛímr hoꝛnum sua ſem ſiðan er goꝛt riſtu bꝛ·
agð þat er hrungniſ hiarta heiter. aꝼ ſteiní var ok hoꝼuð hans. ſkiollꝺꝛ hans var ok ſteínn
viðꝛ ok þẏkkr ok haꝼði hann ſkiollꝺinn ꝼyrir ser er hann beið þoꝛſ. enn heín haꝼði hann ꝼẏrer vapn
Ok reiꝺꝺí um ǫxl ok var ekki ꝺælligr a aðꝛa hlið honum ſtoð leír iǫtunninn er neꝼnꝺꝛ
er mokkurkalꝼí ok var hann allræꝺꝺꝛ. sua er ſagt at hann meíg er hann ſa þoꝛ. þoʀ ꝼoꝛ
til holmſteꝼnu ok með honum þialví. þa rann þialꝼi ꝼram at þar er hrungner ſtoð ok mælti til hans
þu ſtenꝺꝛ ovarlega iǫtunn heꝼer ſkiollꝺinn ꝼyrir þer en þoʀ heꝼer ſieð þik ok ꝼerr hann hið
neðꝛa í iǫꝛðu ok mun hann koma neðan at þer. þa ſkaut hrungner ſkillꝺinum unꝺer ꝼætr
ser ok ſtoð a. enn tvihenꝺí heinína. þui næſt ſa hann ellꝺingarnar ok hæẏrði þrumur ſtoꝛar.
Sa hann þa þoꝛ i aſmoði. ꝼoꝛ hann akaꝼlega ok reiꝺꝺí hamarenn ok kaſtaði um langa
leið at hrungní. Hrungner ꝼærer upp heinína baðum hǫnꝺum kaſtar i mot mæter hon
hamrenum a ꝼlugi ok brotnar ſunꝺꝛ heinín ꝼellr annaʀ lutr a ioꝛð ok eru þar aꝼ oꝛðin
ǫll hæinberg. annaʀ lutr braſt i hoꝼði þoꝛ sua at hann ꝼell ꝼramm a ioꝛð. enn hamarenn
miollner kom i mítt hoꝼuð hrungní ok lamði hauſinn i ſma mola ok ꝼell hann ꝼramm
ẏꝼer þoꝛ sua at ꝼætr hans lagu a halſi hans. enn þialví va at mǫkkurkalꝼa ok ꝼell hann
við litinn oꝛðztír. þa gekk þialꝼi til þoꝛſ ok villꝺi taka ꝼot hrungniſ aꝼ honum ok ꝼekk
hvergi hrærðan. þa gengu til æser aller er þeir ſpurðu at þoꝛr var ꝼallinn ok ſkẏllꝺu taka
ꝼotinn aꝼ haalſi honum ok ꝼengu hvergi komít. þa kom til magní ſon þoꝛſ ok iarnſoxo
hann var þa þrínættr hann kaſtaði ꝼæti hrungníſ aꝼ þoꝛ ok mælti. Se þar liotan harm
ꝼaðer er ek kom sua ſið. ek hẏgg at iotun þenna munꝺa ek haꝼa loſtið i hel með hne·
ꝼa minum eꝼ ek heꝼða ꝼunꝺit hann. þa ſtoð þor upp ok ꝼagnaði vel ſỵ̇ṇị ſinum ok ſag·
ði at hann munꝺi verða mikill ꝼyrir ser ok vil ek ſagðí hann geꝼa þer heſtinn gullꝼaxa er ·
ner haꝼði aatt. þa mælti oðinn ok ſagði at þoʀ gioꝛði rangt er hann gaꝼ þann hinn goða heſt

gẏgiar ſẏni enn æigi ſẏni ſinum þoꝛr ꝼoꝛ heim til þꝛuðvanga ok ſtoð heinin i hoꝼðí
honum. þa kom til volva ſu er groa kona ǫꝛvanꝺilſ hinſ ꝼrækna. hon gol gallꝺra ſina
ẏꝼer þoꝛ til þeſſ er heinín loſnaði. enn er þoꝛr ꝼann þat ok þotti von at bꝛott munꝺi na
heíninni þa villꝺi hann launa gro lækningína ok gioꝛa hana ꝼegna ſagði henni þau tiðinꝺi
at hann haꝼði vaðit noꝛðan ẏꝼer elí vaga ok haꝼði boꝛið í íarn meíſ a bakí ser ǫꝛvan·
ꝺil noꝛðan oꝛ iǫtun heimum ok þat til íartegna at æín ta hans haꝼði ſtaðit oꝛ iarnmei·
ſinum ok var ſu ꝼreren sua at þoꝛr braut aꝼ ok kaſtaði upp a hímín ok gioꝛði ſtioꝛnu aꝼ
þa er nu heiter ǫꝛvanꝺilſ ta þoꝛr ſagði at æí⸠n⸡gi munꝺi langt til at ǫꝛvanꝺill mun·
ꝺí heím koma. en groa varð sua ꝼegín at hon munꝺí enga gallꝺꝛa ok varð hei·
ninn æigi lauſarí ok ſtenꝺꝛ enn i hoꝼði þoꝛ. epter þeſſi ſǫgu heꝼer oꝛt þioðolꝼr hvinverſ ·
kí i hauſtlong. sua ſeger þar. Eðꝛ oꝼser oꝼ iotna otti liet oꝼ ſottan helliſ boꝛva hẏriar
haugſ griotuna baugi Ok at iſarnleikí iarðar ſunr en ꝺunꝺi moðꝛ ſvall meila bro·
ður mana vegr unꝺ hanum. Knattu oll enn ullar enꝺi lag ꝼyrir magi grunꝺ var grapi hrun·
ꝺín ginnunga ve bꝛinna þa er hoꝼ regin hoꝼðu hogreiðar ꝼramm ꝺrogu ſeiꝺꝛ gekk
ſvolniſ ekkia ſunꝺꝛ at hrungniſ ꝼunꝺi. þverriðit ballꝺꝛſ aꝼ barmi bergſolgnum
ſak ꝺolgi hriſtuz bioꝛg ok bꝛuſtu bꝛann ræn himínn mana miok ꝼra ek mæti hrokkva
mẏrkbeinſ haka reínar. þa er vigligan vogna vatt ſinn bana þatti. bratt ꝼlo
biarga giæti bonꝺ ollu þvi ranꝺa imun ꝼǫlr unꝺ iliar iſſ villꝺu sua ꝺiser. var þat hogſ
ꝼra hoꝛꝺu hraunꝺꝛengr þaðan lengí tríonu trollz oꝼ runa tiðꝛ ꝼiǫll lama að bi·
ða. Fioꝛſpiller let ꝼalla ꝼialbrſ olagra gialbra bolverðungar belia bolma ranꝺar
holmi þar hne grunꝺar gilia gramm ꝼyrir ſkoꝛpum hamrí enn bergꝺana bagði bꝛiotr við
ioꝛmunþriotí. Ok harðbrotinn herío heim þingaðar víngníſ hvein i hina mæ·
ni hæin at gꝛunꝺar ſveíní. þar sua eðꝛ i oðinſ olauſ burar hauſi ſtala vikr um
ſtǫkkvi ſtoð æinriða bloði. aðꝛ oꝛ hneigí hliðum hꜳrſ ǫlgeꝼion ſꜳra reiði tẏſſ hið
rauða rẏðſ heili bǫl gíæli gioꝛla lit ek a geitíſ garði þeir oꝼ ꝼarðer baugſ þa ek bi·
ꝼa ꝼaða bikleiꝼ at þoꝛleiꝼi. þa mælti æger. mikill þotti mer hrungner ꝼyrir ser. Van þor
meira þrekverkí þa er hann aatti við troll. þa ſagði Bragí. Mikillar ꝼraſagnar er vert þat er þoʀ
ꝼoꝛ til geirraðar garða. þa haꝼði hann æigi hamarenn miǫllní ne megin giarðar eðꝛ
iarngreipr ok olli þvi lokí. hann ꝼoꝛ með honum þviat loka haꝼði þat hent þa er ꝼlaug æitt
ſinn at ſkemta ser með valſham ꝼriggiar at hann ꝼlaug ꝼyrir ꝼoꝛvitni ſaker i gæirraðar garða
ok ſa þar holl ok ſettiz ok ſa inn um glugg en geirroðꝛ leit motí honum ok mælti at taka ſkẏll·
ꝺí ꝼuglinn ok ꝼæra honum. enn ſenꝺí maðꝛ komz nauðulega a hallar uegginn sua var hann

haar. þat þottí loka gott er hann ſotti erꝼiðlega til hans ok ætlaði honum ſtunꝺ at ꝼliuga
æigi ꝼẏʀ upp enn hann heꝼði ꝼariꝺ allt toꝛleiðit. enn er maðꝛinn ſotti at honum þa beiner hann ꝼlu·
ginn ok ſpẏrner við ꝼaſt ok eru þa ꝼaſter. var loki tekinn þar hondum ok ꝼærꝺꝛ geírro·
ði iotni. enn er hann ſa augu hans þa grunaði hann at maðr munꝺi vera ok bað hann ſvara. enn loki
þagði. þa læſti geirroðꝛ loka i kiſtu ok ſvellti hann þar þria manaði ok þa er hann tok ok beiꝺ·
ꝺi hann oꝛða. þa ſagði hann hverr hann var ok til ꝼioꝛlauſnar vann hann geirroði þeſſ eiða at hann ſkẏllꝺí
koma þoꝛ i geirraðar garða sua at hann heꝼði hvarki hamar ne megingiarðar.
Þoꝛr kom til giſtingar til gẏgiar þeirar er gríðꝛ er kolluð hon var moðer viðarſ hinſ
þogla. hon ſagði þoꝛ ſat ꝼra geirrǫði at hann var iotunn hunꝺviſſ ok illr viðꝛæignar
hon leði honum megín giarða ok iarngreipa er hon aattí ok ſtaꝼ ſinn er heiter griðar volr.
Þa ꝼor þor til ꜳr þeirar vímur heiter allra a meſt þa ſpenti hann ⸠m⸡⸌s⸍ik megin gioꝛðum ok ſtuꝺ·
ꝺi ꝼoꝛſtræẏmiſ griða vol en loki hellt unꝺer megín giarðar ok þa er þoꝛr kom a miðia
aana þa ox hon sua at uppi braut a oxl honum. þa qvað hann þetta. Vaxat þu nu vimra allz
mik þig vaða tiðer iǫtna garða i. veiz tu eꝼ þu vex at þa vex mer aſmegín iaꝼnhꜳtt
upp ſem himínn. þa ſer þor uppi i gliuꝼrum nokkurum at gialp ꝺotter geirraðar ſtoð
þar tveim megin arennar ok gioꝛði hon arvoxtinn þa tok þoꝛr upp oꝛ ꜳnni ſteín mí·
kinn ok kaſtaði at henni ok mælti sua at ǫþ ſkal æ ſtemma. æigi miſti hann þar er hann kaſtaði til ok i þi bi·
li bar hann at lanꝺi ok ꝼekk ræẏn⸌i⸍ runn nokkurn ok ſteig sua oꝛ aanni. þvi er þat oꝛðtak að
bioꝛg þoꝛſ er ræẏner. þa var þeim ꝼelogum viſat ꝼẏrſt i gæita huſ til herbergiſ ok var þar
æinn ſtoll til ſætis ok ſat þor þar. þa varð hann þeſſ uar at ſtollinn ꝼoꝛ unꝺer honum upp at
ræꝼri. hann ſtakk griðar veli upp í taptana ok let ſigaz ꝼaſt a ſtolinn varð þa breſtr mikill
Ok ꝼẏlgði ſkrækr. þar hoꝼðu verit unꝺer ſtolinum ꝺættr geirraðar gialp ok greíp ok haꝼ·
ði hann brotið hrẏgginn i baðum. þa lætr geirroðꝛ kalla þoꝛ i hǫllina til leika. þar voro
ellꝺar ſtoꝛer epter enꝺilangri hǫll. enn þoʀ kom gagn vart geirrað. þa tok Geirroðꝛ með
tong iarnſiu gloanꝺi ok kaſtar at þoꝛ. en þor tok moti með iarngreipum ok ꝼærer
a lopt ſiuna. enn geiruðꝛ hliop unꝺer iarnſulu at ꝼoꝛða ſer. þoʀ kaſtaðe ſiunni
ok lauſt igegnum ſuluna ok igegnum geirroð ok vegginn ok sua ꝼyrir utan i ioꝛðina.
Epter þeſſi ſogu heꝼer oꝛt eiliꝼr guðꝛunar ſon i þoꝛſ ꝺrapu. Flugſtalla reð ꝼeller ꝼior·
natz goða at hvetia ꝺꝛiugr var loptr at liuga logſeimſ ꝼaðer heíman geð·
ræẏner qvað grænar herþrumu brauter vilgi trẏggr til vegia viggſ geirraðar liggia
Geð ſtrangrar let gongu gamleið þor ſkommum ꝼẏſtuz þeir at þrẏſta þoínſ niðium
ſik biðia þau giarðvenꝺi gíoꝛðiz um ſkotum rikri enꝺꝛ til ẏmſa lanꝺa

iðia ſetrſ ꝼra þriðia. Gerr varð i ꝼoʀ ꝼẏʀí ꝼarmr meínſvaranſarma ſoknar hapz
með ſvipti ſagna gallꝺꝛſ en rogner þẏl ek granſtrauma grimníſ gall manntæler hall·
ar apníſ ilia gop enꝺilſ a mo ſpenꝺo. Ok gangſ vaner gengu gunvargſ himin toꝛgu
ꝼriðar verſ til ꝼlioða ꝼrumſæẏriſ kom ꝺꝛæẏra þa bǫlkveiter briota bragðmillꝺꝛ loka
villꝺi bræði vænꝺꝛ a bruði bag ſeꝼ griſniſ maga. Ok veg þverrer voꝛru vann ꝼet·
runar nǫnnu hialltz aꝼ hagli olltnar hlaup aar um við gaupu miok leið oꝛ ſtað ſtok·
kver stigleiðar veg breiðan urðar þriotz þa er æitri æſtr þioðar ꝼnæſtu. þar i moꝛk
ꝼyrir markar malhvettan bur ſettu ne hvelvǫlur hallar haꝼ ſkotnaðꝛa ſvaꝼu knat·
ti hreggi hoggvinn hlẏmþel við mǫl glẏmia en ꝼelli hrẏn ꝼíalla ꝼeðiu þaut með ſteðia
Harꝺvaxnar let herðer halllanꝺz oꝼ ſik ꝼalla gatað maðꝛ niotr enn næẏtí niarðrað ꝼyrir ser giarðar
þverrer let nema þẏʀi þoꝛſ barna ser maurnar ſnæri bloð til ſvira ſalþax megin vaxa.
Oðu ꝼaſt enn ꝼriðar ꝼlaut æiðſvara gauta ſetrſ vikinga ſnotrer ſverð runnið ꝼeng·
unnar. þurði hronn at herði hauðꝛſ runn kvika nauðar iarðar ſkaꝼlſ aꝼ afli aſſ hret·
viðꝛi blaſinn. Unnz með ẏta ſinni aꝼlraun var þat ſkaunar a ſeil himín ſiola ſialꝼlopta kom
þialꝼi að oſtali ſtriðan ſtraum hrekk mimiſ ekkioꝛ ſtop hniſu ꝼoꝛ ſtæẏper ſtriðlunꝺꝛ
með vǫl griðar. ne ꝺiup akarn ꝺrapu ꝺolgvamſ ꝼirum glamma ſtrið kviðiunꝺum
ſtoðvar ſtall við raſtar ꝼallí ogn ꝺiarꝼan hlaut arꝼi eiðſ ꝼiarðar hug meira ſkalꝼa
þoꝛſ ne þialꝼa þrottar ſteinn við otta. Ok ſiꝼuna ſiðan ſverðz lið hattar girðu hliꝼar
boꝛz við hoꝛða harðgleiꝼnir kẏnbarði aðꝛ hẏlriðar heiðí hrioðruðꝛ ꝼioru þioðar
við ſkẏllꝺ breta ſkẏtio ſkalæik heðinſ reikar. Dreiꝼ með ꝺꝛottar knæẏꝼi ꝺolg
ſviþioðar kolgu ſotti ꝼerð a ꝼlotta ꝼleſ ꝺꝛott i vǫneſia þa er ꝼunriſtil ꝼaſta ꝼloð·
riꝼſ ꝺaner ſtoðu knattu iolniſ ætter ut veſ ꝼyrir luta. Þeirſ i þrottar herſa þoꝛn ranſ hugum
boꝛner hlẏmr varð hellis kumra hrinbalkar ꝼram gengu liſti ꝼeꝺꝛ i ꝼaſta ꝼriꝺ ſein var þar
hreiní gnipu hlæðꝛ a greẏpan gran hott reſ qvanar Ok hamloga himni hallꝼẏlvingum
vallar troðuz þer við troðí tunglſ bꝛaſoler þrungu hoꝼ ſtioꝛi bꝛaut hvoꝛu hreggſ vaꝼ·
ræẏða tveggia hlatr elliða hellíſ hunꝺꝼoꝛnan kiol ſpꝛunꝺí. Fatiða nam ꝼræði
ꝼiarðepliſ kon iarðar merar legſ ne mugðu menn ǫlteití kenna almtaugar lauſt æger
angr þioꝼſege tǫngu oðníſ aꝼli ſoðnum attniðꝛ i gin ſuðꝛa. Sua að ſkẏnꝺer hanꝺa hꝛ·
app munnar ſvalg gunnar lẏpti ſẏlg a loptí langvinr ſio þrongvar þa er aurþraser eſio
aſhrimniſ ꝼlo ꝺroſar til þra moðniſ þruðar þioſt aꝼ greipar bríoſtí. Biꝼðiz holl þa er hoꝼ·
ði heiðꝛekſ oꝼ kom bꝛeiðu unꝺer ꝼletbiarnar ꝼoꝛnan ꝼotlegg þraſiſ veggiar itr gulli lauſt ull·
ar iotr vegtaugar þriotí meina niðꝛ i miðían mez bigẏrðil nezu. Glaumſ niðium

ꝼoꝛ gioꝛva gramr með ꝺꝛæẏrgum hamrí oꝼ ſalvanið ſẏnía ſigr laut aren bautí komað
tvíviðar tẏvi tollur karmſ ſa er harmí bꝛautar liðſ oꝼ beití bekkꝼall iotuns rekka
helblotenn va hneiter hogbꝛotningi ſkogar unꝺer ꝼialꝼrſ at alꝼi alꝼheimſ bliku kalꝼa
ne liðꝼǫſtum ſta latr valrẏger mattu allꝺꝛ minnkanꝺa allꝺar ellu ſteinſ oꝼ bella.

Hvernveg ſkal kenna ꝼrigg sua at kalla hana ꝺottur ꝼiǫꝛgẏnſ konu oðínſ moður ballꝺꝛſ
eliu iarðar ok rinꝺar ok gunlaðar ok gerðar. Svera nǫnnu. ꝺrottning aſa ok aſẏnna ꝼul·
lu ok valu Ok valshams Ok fensala. ⸌⸍ Hvernveg ſkal ꝼræẏiu kenna sva at kalla ꝺottur
niarðar systur freys konu oðſ moður hnossar. eiganꝺi valꝼallz ok ſeſſrumniſ ok ꝼreſſa bri·
ſingamens vanga dis vana ꝺíſ hið gratꝼagra guð. aſta guð. sua ma kenna allar aſẏniur
at nefna annarrar nafni ok kenna við eígn eða verk eða ætter ⸌⸍ Hvernveg ſkal ſiꝼ kenna
sva at kalla konu þoꝛſ moður ullar hið harꝼagra guð elia iarnſoxu moðer
þruðar.
Hversu ſkal kenna iðunni. kalla hana konu braga ok gætandi ⸌⸍
eplanna. en eplin ellí lẏꝼ aſanna. hon er ok rꜳnꝼengí þiaza sua ſem ꝼẏr er ſagt at hann
tok hana brott fra asum. epter þeiri ſogu oꝛti þioðolꝼr hvinverſkí i hauſtlong. Hve ſkal
gods at giollꝺu gunnveggiar bꝛu leggia raꝺꝺkleiꝼ at þoꝛ·
leiꝼi tẏ ꝼramra ſe eḳ tiva trẏgglauſt ok ꝼar þriggía a hreíngoꝛo hlẏrí hillꝺar vez ok
þiaza. Seggionꝺum ꝼlo ſagna ſnotar ulꝼr at motí i gemlis ham gomlum glamma a ꝼẏr
ſkommu ſettiz oꝛn þar er æser ar geꝼnar ma baru. vara bẏrgi tẏr biarga blæẏði ven·
ꝺꝛ a ſeiði. Toꝛmiðlaðꝛ var tiꝼum talhreínn mẹð̣al beína hvar kvaðu hapt ſnẏrter hia·
lmꝼallꝺinn þvi vallꝺa margſpakr oꝼ nam mæla máár valkaſtar baru varat hæ·
niſ vinr hanum hollr aꝼ ꝼoꝛnum þollí. ꝼiall gẏlðer bað ꝼẏllar ꝼetmeila ſier ꝺeila
hlaut aꝼ helgu ſkutlí hraꝼn aſa vin laaſa. víng rogner let vagna vigꝼrekr ofan
ſigaz þar er vel ſparer voru varnenꝺꝛ goða ꝼarner. Fliott bað ꝼollꝺar ꝺrottinn ꝼaar·
bauta mog vara þekkiligr með þegnum þrẏmſeilar hval ꝺeila. enn aꝼ bꝛeiðu bioðí
bragðviſſ ok þat lagði oſviptanꝺi aſa upp þoꝛ hluti ꝼioꝛa ok ſliðꝛloga ſiðan ſvangꝛ
var þat ꝼyrir longu let aꝼ æikí rotu ok bíoꝛn ꝼaðer moꝛna aðꝛ ꝺiuphugaðꝛ ꝺꝛępí ꝺolg
ballaðan vallar hirði tẏr meðal herða herꝼang oꝼan ſtongu. þa varð ꝼaſtr við ꝼoſ·
tra ꝼarmr ſigẏniar arma þa er oll regin æẏgía ǫnꝺurguðſ i honꝺum loðꝺi ra við
ramman reimuð iǫtun heíma enn hollz vinar hæníſ henꝺꝛ við ſtangar enꝺa. Flo
með frogum tiꝼa ꝼangſæll oꝼ veg langan ſveíta nagr sua at ſlitna ſunꝺꝛ ulꝼſ ꝼaðer
munꝺi. þa varð þoꝛſ oꝼ runi þungſ var loptr oꝼ ſprunginn malu nautr hvatz
matti miðíungſ ꝼriðar biðía. Ser bað ſagna hrærí ſoꝛg æẏra mæẏ ꝼæra þa er el·
li lẏꝼ aſa att runnr hẏmíſ kunni. bꝛun akr oꝼ kom beckíar briſingſ goða ꝺiſí gir·
ði þioꝼr i garða griot niðaðar ſiðan. Urðut brattra boꝛða bẏggenꝺꝛ at þat hrẏgger
Þa var ið með iotnum uðꝛ nẏkomin ſunnan. gerðuz allar atter ingiꝼræẏſ at þingi varu
hellꝺꝛ ok hárar hamliot regin gamlar. unz hrẏnſeva hræꝼa hunꝺ ǫlgeꝼnar

ꝼunꝺu leiði þir at leva lunꝺ ǫlgeꝼnar bunꝺu. þu ſkalt vellt nema velum
Aſa er sua rett at kenna at kalla æinn hvern annarſ naꝼní ok við verk sin eða
æign eða ætt. Hverſu ſkal kenna himín sua at kalla hann ẏmiſ hauſ ok þar aꝼ
iǫtunſ hauſ ok erf̣ịði. eða bẏrði ꝺverganna eða hialm ueſtr ok auſtr noꝛðꝛa ſuðꝛa.
lanꝺ ſolar ok tunglſ ok hímín tungla vagna ok veðꝛa hialmr eða huſ loptz ok iarðar Ok
ſolar. Sua qvað arnoʀ iarla ſkallꝺ. Ungr ſkiollꝺungr ſtigr allꝺri iaꝼn millꝺꝛ a við
ſkiallꝺar þeſſ var gramſ unꝺ gomlum gnog rꜹſn ẏmíſ hauſi. Ok enn ſem hann qvað bioꝛt
verðꝛ ſol at ſvartri ſokkr follꝺ i mar ꝺokkvan bꝛeſt⸌r⸍ erꝼiði auſtra allr glẏmr ſiar
a ꝼiǫllum. allz eingi verðꝛ inga unꝺer ſolar gꝛunꝺu boðvar hvatr ne betri bꝛęðꝛ lanꝺꝛe·
ki æðꝛí. Ok ſem qvað þioðolꝼr enn hvinverſkí. Ok at íſarn leikí iarðar ſunr en ꝺunꝺí
moðꝛ ſvall meila bloða mana vegr unꝺ hanum. sua ſem kvað oꝛmr baʀ æẏiar ſkalld
Hvegi er ꝺꝛaupniſ ꝺꝛogar ꝺiſ ramman ſpẏr viſa ſa ræðꝛ vallꝺꝛ ꝼyrir vellꝺi vagnbꝛ·
autar mer ꝼagnat. sua ſem bragi qvað hinn er varp a viða vinꝺa onꝺur ꝺiſa ẏꝼer manna
ſiǫt margra munlaug ꝼiogur augu. ok ſem markuſ qvað Fiarri heꝼer at ꝼæðiz ꝺẏri
ꝼlotna voꝛðꝛ a elkerſ botní haaꝼa læẏꝼer hverr maðr æꝼí hringvarpaðar gialꝼri krin·
gðum. Sem qvað ſteínn herðiſar ſon Haſ kveð ek helgan ræſi heimtiallꝺz að bꝛag þeim·
a mærð tiez ꝼramm enn ꝼẏrða ꝼẏʀ þviat hann er ꝺẏrrí. ok ſem qvað arnoʀ iarla ſkalld Hialp
þu ꝺẏʀ konungr ꝺẏrum ⸌ꝺags⸍ grunꝺar hermunꝺí. ok enn. Sannr ſtiller hialp ſníollum ſol·
tiallꝺa rǫgnvallꝺí. Ok ſem hallvarꝺꝛ qvað Knutr verr ioꝛð ſem itran allz ꝺrottinn ſal ꝼialla.
Sem arnor qvað mikill er vegr þat er míſgoꝛt þikker manvíz ꝼroðꝛ ok allt hið goða tig·
gi ſkipter ſiðan ſeggium ſolar hialmſ a ꝺæmi ſtolí. ⸌⸍
Hvernveg ſkal ioꝛð kenna sua at kalla hana ẏmiſ hollꝺ ok moður þoꝛſ ꝺottur anaſ
bruði oðínſ elíu ꝼriggíar ok rínꝺar ok gunnhlaðar ſveru ſiꝼiar ok golꝼ ok botn
veðꝛa hallar ſioꝛ ꝺẏranna ꝺotter nattar ſẏſter auðſ ok ꝺagſ. sua ſem qvað æẏvínꝺꝛ ſkall·
ꝺa ſpiller. nu er alꝼrǫðull elꝼar íotna ꝺolgſ oꝼ ꝼolginn rað ero rammrar þioðar
rik i. Sem qvað hallꝼroðꝛ vanꝺꝛæða ſkallꝺ. ⸠ ⸡
rað lukuz at ſa ſíðan ſniallraðꝛ konungſ ſpiallí. atti einga ꝺottur onarſ viði grona

ok enn sva Bræið leita gat bꝛuði bꜳllæẏgſ at ser teẏgða ſtreꝼner ſtoðvar hraꝼna ſtala
rikiṣ málum. Sua ſem qvað þioðolꝼr. utan binꝺꝛ við enꝺa elgverſ gloþdr hersa hreín
við hufi ronum haꝼſ botní ꝼar gotna. Sem hallꝼroðꝛ qvað Hve ꝼleẏgianda ꝼrægían
ꝼerr iorð unꝺ men þverri itran æín at lata auðſ systir miog trauðan. sva qvað þioð·
olꝼr. dolg lioſ hefer ꝺaſi ꝺarlatr hlaðit ꝼíarí enꝺꝛ þa er eliu rínꝺar ẏmẏnꝺa
ſkẏnꝺer.
Hversu ſkal ſio kenna sua at kalla hann ẏmíſ. heimſæker ⸌⸍
guðanna. verr ranar ꝼaðer ægíſ ꝺættra þeira er sua heíta. hí minglæꝼa ꝺuꝼa. blo·
ðughaꝺꝺa heꝼring uðꝛ hronn. bẏlgia. bæra kolga. Lanꝺ ranar ok ægiſ ꝺættra
ok ſkípa kialar ſtala ſunꝺa. ſẏgiu. ꝼiſka íſa ſæ konunga. leið ok brauter æigi ſiðꝛ. hringꝛ
æẏianna huſ ſanꝺa ok þangſ ok ſkería. Doꝛgar lanꝺ ok ſęꝼugla bẏriar. sua ſem qvað oꝛmr
baræẏiar ſkallꝺ utan gnẏr a æẏrí
ẏmíſ bloð ꝼara goðꝛa. sua ſem ʀeꝼr qvað Vagþæẏſta berꝛ veſtan vetti ek lanꝺz ꝼyrir bꝛan·
ꝺí hvalmæní ſkeꝼr huna hugꝺẏr oꝼ log bogu. sua ſem qvað ſveínn. þa er elreiꝼar
oꝼu ægiſ ꝺættr ok tættu ꝼalſ við ꝼreſt oꝼ alnar ꝼiallgarðſ rokur harðar. Ok ſem reꝼr
qvað Færer bioꝛn þar er báára breſt unꝺinna ꝼeſta opt ok ægiſ kíapta ut ſvǫl gẏmiſ volva
her er ſagt at allt er æítt æger ok hler ok gẏmer. Ok enn qvað hann. en ſia gnípu ſleípner alitr urðriꝼín
hvitrar rꜳnar rauðum ſteíní runníꝺ brioſt oꝛ munni. Sem qvað Eínar ſcula .ſ. Harðꝛ heꝼer oꝛt ꝼra
ioꝛðu el vínꝺꝛ ſvana ſtrinꝺar blakkr lætr i ſeg ſokkva ſnegrunꝺ ſkipi hrunꝺit. ok enn
Margr ríſ enn ꝺꝛiꝼr ꝺoꝛgar ꝺẏn ſtronꝺ i ſvig lonꝺum ſpenꝺ verða ſtog ſtunꝺum ſtirðꝛ keipr
ꝼira greípum. ok enn. Granſ bera gullna ſpanu goꝼug ꝼerð er ſu ioꝼrí ſkẏtr holmꝼio·
tur heíta hraꝼní ſnekkíu ſtaꝼna. Sem ſnæbioꝛn qvað hvat kveða hręra grotta her·
grimmaztan ſkeria ut ꝼyrir iarðar ſkauti æẏ luðꝛſ níu bꝛuðer. þær lungſ ꝼyrir longu lið me·
llꝺꝛ ſkipa hliðar baugſkerðer riſtr barðí bol amloða molu. her er kallat haꝼit amlo·
ða kvern. enn ſem qvað Eínar ſkula ſon Viknar rammr i rakna rekſaumr ꝼluga ſtraumí
hrinꝺer bꜹl þar er blæiker bíꝼgrunꝺ a ſtag ríꝼíum. ⸌⸍
Hverſu ſkal kenna ſol sua at kalla hana ꝺottur munꝺilꝼara ſẏſtur mana. konu glens
ellꝺꝛ himínſ ok loptz sua ſem qvað ſkuli þoꝛſteinſ ſon Glenſ beðia veðꝛ gẏðiu guð·
blið i ve ſiðan lioſ kemr gott með gæiſlum granſetr oꝼan mána. Sua qvað æinaʀ
ſkula ſon Hvargi er beita borgar baal grimaztan ſkala har um hnoſ vín varum
hæims vaꝼr logi ſveímar. ⸌⸍ Hvernveg ſkal vinꝺ sua at kal·
la hann ſon ꝼoꝛnioz broður ægíſ ok ellꝺz briot viðar ſkani ok baní eða hunꝺꝛ vargr
viðar eða ſeglſ eða ſegl reipa. sua ſeger sveinn i noꝛſetu ꝺꝛapu. toku ꝼẏrſt til ꝼiuka ꝼoꝛ·

nioz ſẏner lioter. ⸌⸍ Hverſu ſkal kenna ellꝺ sua at kalla hann broður vindz
ok ægiſ bana granꝺ viðar ok huſa halꝼſ bani. Sol huſanna. ⸌⸍
Hverſu ſkal vetr ken̅na. sua at kalla hann ſon vinꝺſvalſ ok bana orma hriðmal
sva kvað ormr steindoꝛſ ſon reð ek þenna mog manna. vinꝺſvalſ unat blinꝺum sva kvað
Aſgrimr Sigꝛ giæðer var ſiðan ſeímor i þranꝺheimí þioð veit þinar iðer þann orms
trega sannar. ⸌⸍ Hvernveg ſkal kenna ſumar ſua at kalla ſon ſvaſaðar likn
oꝛmanna ok groðꝛ. sva kvað Egill ſkallagrimſ ſon upp ſkolum varum ſverðum ulꝼſ tannlituðr
glitra æigum ꝺꜳð at ꝺꝛẏgia i dalmiſkunn ꝼiſka. ⸌⸍
Hvernig ſkal kenna manninn. hann ſkal við verk ſín þau er hann veiter eða þiggr eða gioꝛer
hann ma ok kenna til æígnar ſínnar þeirar er hann á. ok eꝼ hann gaꝼ eða þa. sua ok við ætter þær er hann
kom aꝼ sua þær er ꝼra honum komu. hverſu ſkal hann kenna við þeſſa lutí. sua at kalla hann vin·
nanꝺa eða ꝼremíanꝺa. eða til ꝼara ſinna eða athaꝼnar viga eða ſæꝼara eða ſkipa eða vapna
Ok aꝼ þi at hann er ræẏner vapnanna Ok viðꝛ viganna allt æítt ok vinnanꝺí. viðꝛ heiter til
ræẏner heiter ok tre. aꝼ þeſſum heitum haꝼa ſkallꝺín kallat manninn aſk eða hlẏn lunꝺ
eða ǫðꝛum viða heitum karlkenꝺum ok kent til viga eða ſkipa eða ꝼiar. mann er ok rett at kenn·
a til allra aſa heita kent er ok við iotna heítí ok er þat ꝼleſt hað laſtmælí. vel þikker
kent til alꝼa. Konu ſkal kenna til allz qvenbunaðar gullz ok gimſteína. olſ eða vínſ eða annarſ
ꝺꝛẏkkiar þeſſ er hon ſelr eða geꝼr. sua ok til ǫlgagnanna ok til allra þeira luta er henni ſamer at vin·
na eða v⸌e⸍ita. rett er at kenna hana sua at kalla hana ſeliu eða log þeſſ er hon miðlar. Enn ſelia
eða log þat eru tre. ꝼẏr því er kona kollut til kenningar ollum kvenkenꝺum viðar heítum
enn ꝼẏr þuí at kona er kenꝺ til gímſteína eða glerſteína. þat var i ꝼoꝛneſkiu kvenna
bunaðꝛ er kallat var ſteína ſǫꝛuí er þær hoꝼðu a halſi ſier. nu er sua ꝼært til kenningar
at konan er nu kenꝺ við ſteín ok við oll ſteinſ heití. kona er ok kenꝺ við allar aſẏniur eða
valkẏriur noꝛner eða ꝺiser. konu er ok rett at kenna við alla athoꝼn ſína eða við eign eða ætt.
Hverſu ſkal kenna gull sua at kalla þat ellꝺ ægiſ ok bar glaſíſ. haꝺꝺꝛ ſiꝼiar hoꝼuð·
banꝺ ꝼullu. Grætr ꝼræẏíu munntal ok oꝛð ok roꝺꝺ íotna. Dropa ꝺꝛaupniſ
ok regn eða ſkur hans. eða augna ꝼræẏíu. otr giǫllꝺ. nauðgiollꝺ aſanna. ꝼræ ꝼẏríſval·
la. Sað kraka. haug þak holga. Ellꝺꝛ allra vatna ok hanꝺar. griot ok ſker eða
blik hanꝺar.
ꝼẏr hvi er gull kallat ellꝺꝛ ægiſ. þeſſi ſaga
er til þeſſ er ꝼẏʀ var ſagt at æger ſotti heímboð til aſgarðz. enn er hann var til
heimꝼerðar þa bauð hann til ſín oðní ok ꜳſum a þriggia manaða ꝼreſtí. til þeirar ꝼerðar
varð ꝼẏrſt oðinn ok níoꝛðꝛ. Fræẏr tẏr. bragi viðar. Lokí. Sva ok aſẏniur Frig

ꝼreẏía. Geꝼíon. Skaði. Iðunn. ſiꝼ. Þor var æigi þar hann var ꝼarenn i auſtr veg at
drepa trǫll. enn er guðin ſettuz í ſætí. þa let æger bera inn a hallar golꝼ. Lẏſi gull þat
er birtí ok lẏſtí hǫllina ſem ellꝺꝛ. ok þat var þar haꝼt ꝼyrir líoſ at hans veizlu. sua ſem i
valhǫllu hoꝼðu ſverðin verit hoꝼð ꝼyrir ellꝺ. þa ſentí lokí þar við ǫll guð ok ꝺꝛap þræl æ·
giſ þann er ꝼima fengr het. annar þræll hans er neꝼnꝺꝛ ellder Ran heiter kona ægiſ.
at þeiri ṿeízlu vannz allt ſialꝼt bæði viſt ok ǫl. ok ǫll reiða er til veízlunnar þurꝼtí.
Þa urðu æser þes varer at rán atti net þat er hon veiꝺꝺi i menn alla þa er a ſæ komu.
nu er þeſſi ſaga til þes hvaðan aꝼ gull er kallat ellꝺꝛ ægiſ eða lioſ eða birtí Ranar
eða ægiſ ꝺættra. Ok aꝼ þeim kenníngum er nu sua ſett at gull er kallat ellꝺꝛ ſiovar ok allra
hæíta. Sua ſem æger eða ran eigu heití við ſiaenn ok þaðan aꝼ er nu gull kallat ellꝺꝛ
vatna eða a ok allra arheita. enn þeſſi heítí ok kenningar haꝼa sua ꝼarít ſem ǫnnur að
en ẏngrí ſkallꝺ haꝼa oꝛt epter ꝺæmum enna ꝼẏri ſkaallꝺa sua ſem ſtoð i þeira kvæðum
enn ſett ſiðan i halꝼur þær er þeim þottu likar við þat er ꝼẏr var oꝛt. Sva ſem
vatn er ſionum en aen vatninu enn bekkr ænni. þvi er þat kallat nẏgíoꝛvingar allt er
ut er ſett heití lengra enn ꝼẏr ꝼinnz ok þikker þat vel allt eꝼ með likinꝺum ꝼerr ok i eðlí.
Sua qvað bꝛagí ſkallꝺ. Ellꝺ oꝼ þꜳc aꝼ ioꝼrí ǫlna bekkſ við ꝺꝛẏkkiu þat gaꝼ ꝼiolníſ
ꝼialla með ꝼulli mer ſtiller. hvi er gull kallat baʀ eða lauꝼ glaſiſ. i aſgarði ꝼẏrer
ꝺẏrum valhallar ſtenꝺꝛ lunꝺ ſa er glaſr er kallaðꝛ enn lauꝼ hans allt er gull rautt
Sua ſem her er qveðit. Glaſer ſtenꝺꝛ með gullnu lauꝼí ꝼyrir ſigtẏſ ſaulum ſa er viðꝛ ꝼegrſtr
með guðum ok monnum. Hvi er gull kallat haꝺꝺꝛ ſiviar.
Loki lauꝼæẏgiar ſon haꝼði þat goꝛt til lævíſí at klippa hꜳr allt aꝼ ſiꝼ. enn
er þoꝛr varð þeſſ var tok hann loka ok munꝺi lemía hvert bein í honum aðꝛ hann ſoꝛ þeſſ
at hann ſkal ꝼa aꝼ ſvartalꝼum at þeir ſkulo gioꝛa aꝼ gullí ſiꝼiu haꝺꝺ þann er sua ſkal vaxa
ſem annat háár. epter þat ꝼoꝛ loki til þeira ꝺverga er heita ivallꝺa ſẏner ok gioꝛðu þeir haꝺ·
ꝺinn ok ſkiðblaðní ok geirinn er oðinn ꜳttí er gungner heíter. þa veðiaði loki hoꝼði ſinu við
þann ꝺverg er brokkr heiter hvart broꝺer hans æitrí munꝺí gioꝛa iaꝼngoða gripi ſem
þesser voꝛu. en er þeir komu til ſmíðis þa lagði æitri ſvinſkinn i aꝼlinn ok bað blaſa
brokk broður ſinn ok letta æigi ꝼẏʀ enn hann tæki þat oꝛ aꝼlínum er hann haꝼði i lagt en þe·
gar er hann var bꝛott genginn oꝛ ſmíðiunní enn hinn bleſ þa ſettíz ꝼluga æín a honꝺ hans
ok kroppaði en hann bles ſem aðꝛ þar til er ſmiðꝛinn tok oꝛ aꝼlinum ok var þat golltr ⸠
ok var buſtín aꝼ gullí. þvi næſt lagði hann í aꝼlinn gull ok bað hann þa blaſa ok la·
ta æigi ꝼalla blaſtrínn ꝼẏr en hann kiæmí aptr. gekk hann a brott. en þa kom ꝼlugan

ok ſettiz a haalſ honum ok kroppaði nu hꜳlꝼu ꝼaſtara. enn hann bleſ þar til ſmiðꝛinn tok oꝛ
aꝼlinum gullhring þann er ꝺꝛaupner er kallaðꝛ. þa lagði hann iarn i aꝼlinn ok bað hann blaaſa
ok ſagði at onytt munꝺí verða eꝼ blaſtrinn ꝼellí. þa ſettiz ꝼlugan millí augna honum Ok
kroppaði hvarmana. enn er bloðit ꝼell i augun sua at hann ſa ekki þa greip hann til henꝺinni
ſem skiotaz belgꝛinn lagðiz niðꝛ ok ſveipaði aꝼ ser ꝼlugunni ok þa kom þar ſmiðꝛinn
ok ſagði at þa lagði nær at allt munꝺi onẏtaz er i aꝼlinum var. þa tok hann oꝛ aꝼlinum ha·
mar ꝼekk hann þa alla gripína i henꝺꝛ broður ſinum brokk ok bað hann ꝼara með til aſgarðz
ok læẏſa veðíunena. enn er þeir lokí baru ꝼramm gripína þa ſettuz æſerner a ꝺomſtola ok ſk·
ẏllꝺi þat atkvæði ſtanꝺaz ſem ſegði oðinn. þor ok ꝼræẏr. þa gaꝼ loki oðni geirínn gungní
enn þor haꝺꝺinn er ſiꝼ ſkẏllꝺi haꝼa en ꝼræẏ ſkiðblaðní ok ſagði ſkẏn a ǫllum gripunum
at gæirrinn nam allꝺꝛegi ſtaðar i lagí. en haꝺꝺrinn var hollꝺgroenn þegar er hann kom a hoꝼuð
ſiꝼ. enn ſkiðblaðner haꝼði bẏr er ſegl kom a lopt hvert er ꝼara ſkẏllꝺi en matti veꝼ·
ia ſaman ſem ꝺuk ok haꝼa í pungí ſínum eꝼ þat villꝺi. þa bar brokkr ꝼramm ſina gripí
hann gaꝼ oðní hrínginn. ok ſagði at hina niunꝺu hveria nott munꝺu ꝺꝛiupa aꝼ honum ætta
hrínga iaꝼnhoꝼger ſem hann. enn ꝼræẏ gaꝼ hann golltinn ok ſagði at hann mattí renna lopt ok log
nott ok ꝺagh meira enn hverr heſtr ok allꝺꝛí varð sua mẏrkt aꝼ nott eða i mẏrk heimum at æigi væ·
ri ærið lioſ þar er hann ꝼoꝛ sua lẏſtí aꝼ burſtínni. þa gaꝼ hann þoꝛ hamarenn ok ſagði at hann mun·
ꝺi mega lioſta sua ſtoꝛt ſem hann villꝺí hvat ſem ꝼẏrer at æigi munꝺí hamarenn bila ok eꝼ
hann ẏrpí honum til þa munꝺí hann allꝺꝛegi miſſa ok allꝺꝛegí ꝼliuga sua langt at æigi munꝺi hann
ſækia heim honꝺ. ok eꝼ þat villꝺí þa var hann sua lítíll at haꝼa matti i ſerk ser. en þat var
lẏti a hamrínum at ꝼoꝛſkeptiꝺ var ſkamt. þat var ꝺomr þeira at hamarenn var beztr aꝼ
ollum gripunum ok meſt voꝛn i ꝼẏrer hrímþuſſum ok ꝺæmðu at ꝺvergrinn ættí veðꝼeíð. þa bꜹð
loki at læẏſa hoꝼut ſítt. en ꝺvergrinn ſagði at þeſſ var æingi von. Tak þu mik þa
qvað lokí. enn er hann villꝺí taka hann þa var hann viðſ ꝼiarrí. loki attí ſkua þa er hann matti renna
lopt ok log. þa bað ꝺvergrinn þoꝛ at hann ſkal taka hann. enn hann gioꝛði sua. þa villꝺi ꝺvergrinn hǫggva
aꝼ hoꝼut hans. enn loki ſagði at hann ꜳttí hoꝼuðit enn æigi halſinn. þa tok ꝺvergrinn þveng ok
kniꝼ ok vill ſtinga rauꝼar a voꝛrum loka ok vill riꝼa ſaman munninn en kniꝼrinn beít
ekki. þa mælti hann. at betri værí þar alr broður hans. enn iaꝼnſkiott ſem hann neꝼnꝺi hann
þa var þar alrenn ok riꝼaði hann ſaman varrarnar ok reiꝼ oꝛ æſunum. ſa þvengꝛ er munnrenn
loka var ſaman riꝼaꝺꝛ með heiter vartarí. Her hæẏrer at gull er kent til hoꝼut banꝺz
ꝼullu er oꝛti æẏvinꝺꝛ ſkallꝺa ſpiller. Fullu ſkeín a ꝼiollum ꝼall ſol bra vallar ull
kiolſ oꝼ allan allꝺꝛ hakonar ſkallꝺum.

Gull er kallat gratr ꝼræẏíu ſem ꝼẏʀ var ſagt. sua kvað ſkuli þoꝛſteínſ ſon Margr
hlaut oꝼ moꝛgín moꝛð ellꝺz þar er ver ꝼellꝺumz ꝼræẏiu tar at ꝼleírí ꝼar bioðꝛ
at þar varum. Ok ſem qvað æínar ſkula ſon þar er marꝺallar milli megin urð þar
liggr ſkurða. gauz berum galla þrutínn gratr ꝺalræẏðar latra. Ok her heꝼer einarr
enn kent sua ꝼræẏíu at kalla hana moður hnoſſar ok kono oðs. Sua ſem her. eigi þverr
ꝼyrir augna oðſ beðvínu roða ræꝼſ æigníz ſa regní ramſvelli konungr ellí. ok enn sua
Hroðꝛ barní kna ek hoꝛnar hlutum ꝺẏran grip ſtẏra bꝛanꝺꝛ þrumer gialꝼſ a gꝛanꝺí
gullvi viðu hliðar. ſaðſ berr ſinar moður ſvanſ unni mer gunnar ꝼoſtr giæðanꝺí ꝼr·
æða ꝼreẏſ nipt braꝺꝛipter. Her getr ok þeſſ at ꝼræẏiu ma kalla ſẏſtur ꝼreẏſ ok enn sua
Nẏtt buðuz niarðar ꝺottur nalægt var þat ſkala vel oꝼ hroſa ek þi víſa varn ſiavar ꜹl
barní. her er hon kollut ꝺotter niarðar. Ok en sua gaꝼ ſa er erring oꝼrar ogn pruðꝛ vana
bruðar þing vaꝼaðar þrongver þrott ǫꝼlga mer ꝺottur. rikr leiꝺꝺi mæẏ mækiſ motvall·
ꝺꝛ a beið ſkallꝺí geꝼnar gloðum ꝺríꝼna gautrekſ ſvana brautar. her er hon kolluð
geꝼn ok vana bꝛuðꝛ. til allra heita ꝼræẏiu er rett at kenna grætínn ok kalla sua gullið.
Ok a marga lunꝺ er þeſſum kenningum bꝛæẏtt. kallat hagl eða el eða ꝺꝛopar eða ſkurer eða ꝼoꝛsar
augna hennar eða kinna eða hlẏra eða bra eða hvarma.
Her ma þat hæẏra at kallað er oꝛð eða rǫꝺꝺ iotna gullit sua ſem ꝼẏʀ er ſagt. Sua
qvað. Bragi ſkallꝺ. þann ætta ek vin verſtan vaz roꝺꝺ en mer baztan ꜳla unꝺer·
kulu oniðꝛaðan þriðia. hann kallaði ſteín vazta unꝺerkulu ſteininn. enn iotun ála
ſteinſinſ en gull roꝺꝺ iotunſ. Fẏrer hveria ſok er gullit kallað ſꜳð kraka.
Konungr æínn i ꝺanmoꝛk er neꝼnꝺꝛ hrolꝼr krakí. hann er agiætaztr
ꝼoꝛn k̅onunga. ꝼẏrſt aꝼ millꝺi ok ꝼræknleik ok litillætí. þat er æitt mark um litillæti hans
er miǫg er ꝼært i ꝼraſogn. at æinn litill ſveínn ok ꝼatækr er voggr. hann kom i holl hrolꝼſ
konungſ. þa var konungr enn ungr að allꝺri ok grannligr a voxt. þa gekk voggr ꝼyrir hann ok ſa upp a hann
þa mælti konungr. hvat vill tu mæla ſveinn er þu ser sua upp a mík. voggr ſagði þa er ek var
hæima hæẏrða ek ſagt at hrolꝼr konungr i hleiðꝛu var meſtr maðr a noꝛðꝛ lonꝺum. en nu ſitr
her i haſæti kraki æínn litíll ok kalla þeir þann konung ſinn. þa ſagði konungr. þu ſveinn heꝼer geꝼit
mer naꝼn at ek ſkal heita hrolꝼr krakí. enn þat er titt með oſſ at gioꝼ ſkal ꝼẏlgia naꝼn·
ꝼeſtí. nu ſe ek þik enga gioꝼ haꝼa til at geꝼa mer at naꝼnꝼeſtí þa er mer ſe þægilig.
nu ſkal ſa geꝼa oðꝛum er til heꝼer. tok gullhring aꝼ henꝺí ser ok gaꝼ honum. þa mælti voggꝛ
Geꝼ þu allra konunga heilaztr ok þeſſ ſtrengi ek heit at verða þeſſ mannz bani er
þinn baní verðꝛ. þa mælti konungr ok hlo at litlu verðꝛ voggr ꝼeginn.

Annað mark er þat ſagt ꝼra hrolꝼi kraka um ꝼræknleik hans at ſa konungr reð ꝼyrir
uppſǫlum er aðilſ het. hann aatti ẏrſu moður hrolꝼſ kraka. hann haꝼði uſætt við
þann konung er reð ꝼyrir noꝛegí er neꝼnꝺꝛ er alí. þeir ſteꝼnꝺo oꝛroſto milli ſin a iſi vaz þeſſ
er væní heiter. Aðilſ konungr ſenꝺí boð hrolꝼi kraka magi ſínum at hann kiæmi til liðveiz·
lu við hann ok het mala ǫllum her hans meðan þeir væri i ꝼerðinni. ok konungr ſialꝼr ſkẏllꝺí
æignaz þria koſtgripi þa er hann kauſ aꝼ ſuiþioð. Hrolꝼr konungr mattí æigi ꝼara ꝼyrir
oꝼriði þeim er hann atti við ſaxa enn þo ſenꝺi hann aðilſi berſerki ſina .xij. þar var æinn boð·
var biarkí ok hiallti. hvitſerkr hvati. Vǫttr. Veſeti. þeir bræðꝛ ſvipꝺagr ok beigaðꝛ
I þeiri oꝛroſtu ꝼell ali konungr ok mikill lutr liðſ hans. þa tok aðilſ konungr aꝼ honum ꝺauðum
hialminn hillꝺiſvín ok heſt hans hraꝼn. þa beiꝺꝺuz þeir berſerker hrolꝼſ kraka
at taka mala ſinn .iij. punꝺ gullz hverr þeira ok um ꝼram beiꝺꝺuz þeir at ꝼlẏtia
hrolꝼi kraka koſtgripi þa er þeir kuru til hanꝺa honum. þat var hialmrenn hillꝺigǫ·
lltr ok bꝛẏnian ꝼinnzleiꝼ er a hvaregu ꝼeſtí iarn. ok gullhríngr ſa er kallaðꝛ var
ſvia griſſ er ꜳtt hoꝼðu langꝼeðgar aðilſ. en konungr varnaði allra gripanna ok æigi
hellꝺꝛ gallt hann malann. ꝼoꝛu berſerker brott ok unꝺu illa ſínum lut. Sogðu sua buið
hrolꝼi kraka ok iaꝼn ſkiott bẏriaði hann ꝼerð ſina til uppſala ok er hann kom ſkipum ſinum
i ꜳna ꝼẏrí. þa reið hann til uppſala ok með honum .xij. berſerker hans aller griða lauſer.
ẏrſa moðer hans ꝼagnaði honum ok ꝼẏlgði honum til herbẏrgiſ ok æigi til konungſ hallar. voꝛu þa gioꝛ·
ver ellꝺar ꝼyrir þeim ok geꝼit ǫl at ꝺrekka. þa komu menn aðilſ konungſ inn ok baru ſkiðin a
ellꝺinn ok gioꝛðu sua mikinn at klæði bꝛunnu aꝼ þeim hrolꝼi. ok mælto. er þat ſatt ⸠ ⸡
at hrolꝼr kraki ok berſerker hans ꝼlẏia hvarki ellꝺ ne iarn. þa hliop hrolꝼr kra·
ki upp ok aller þeir. þa mælti hann. Aukum enn ellꝺa at aðílſ huſum. tok ſkiollꝺ ſinn Ok
kaſtaði a ellꝺinn ok hliop ẏꝼer ellꝺinn meðan ſkiollꝺꝛinn bꝛann ok mælti enn. Flẏrat ſa
ellꝺ ⸠⸡ er ẏꝼer læẏpr. sua ꝼoꝛ hverr að oðꝛum hans manna. toku þa ok ellꝺinn hoꝼðu aukit
ok koſtuðu a ellꝺinn. þa kom ẏrſa ok ꝼekk hrolꝼi kraka ꝺẏrſ hoꝛn ꝼullt aꝼ gullí
ok þar með hringinn ſvia gríſ ok bað þa bꝛaut riða til liðſinſ. þeir hliopu a heſta ſin·
a ok riðu oꝼan a ꝼẏriſ vǫllu. þa ſa þeir at aðilſ konungr reíð epter þeim með her ſinn. al·
vapnaðan ok vill ꝺrepa þa. þa tok hrolꝼr krakí hægri henꝺi gullit oꝼan í
hoꝛnið ok ſeri allt um gǫtuna. enn er ſviar ſa þat hlaupa þeir oꝛ ſǫðlunum ok tok hverr
ſlikt er villꝺi. enn aðilſ konungr bað þa riða ok reið ſialꝼr akaꝼlega. ſlungner het
heſtr hans allra heſta ſkiotaztr. þa ſa hrolꝼr kraki at aðilſ konungr reið
nær honum tok þa hringinn ſvia griſ ok kaſtaði til hans bað hann þiggia að gioꝼ

Aðilſ konungr reið at hríngnum ok tok til með ſpioz oꝺꝺinum ok renꝺi upp a ꝼalinn. ok þa
veik hrolꝼr kraki aptr ok ſa er hann laut niðꝛ. þa mælti hann. ſvinbæẏgt heꝼi ek nu þann
er rikaztr var aꝼ ſvium. sua ſkilðuz þeir. aꝼ þeſſi ſok er gull kallað ſꜳð kraka eða ꝼræ
ꝼẏriſ valla. Sua qvað æẏvínꝺꝛ ſkallꝺa ſpiller. Barum ullr um alla ímunlaukſ a hau·
ka ꝼiǫllum ꝼẏriſ valla ꝼræ hakonar æꝼi Sua ſem þioðolꝼr qvað Eẏſ lanꝺꝛeki lioſu laſt
vaʀ kraka barri a hlemillꝺar hollꝺi haukſ kalꝼoꝛ mer ſialꝼum. ǫꝛð ſær ẏrſu bur·
ðar innꝺꝛott ioꝼur ſinni biart ꝼlugu aðan brattakr vala ſpakra.
Sua er ſagt at konungr ſa er hǫlgí er neꝼnꝺꝛ er haloga lanꝺ er við kent. hann var ꝼaðer þoꝛger·
ðar holgabruðar þau voꝛu bæði blotuð ok var haugr hǫlga kaſtaðꝛ ǫnnur
ꝼlo aꝼ ſilꝼri eða gulli. þat var blot ꝼeið. enn onnur ꝼlo aꝼ mollꝺu ok gríotí. sua qvað ſkulí þoꝛſ·
teinſ ſon þa er ræꝼr vita reíꝼníſ rauð ek ꝼyrir ſvolð til auðar her ꝼẏlginſ bar ek hǫlga
haugþok ſama baugum. i biarka malum enum ꝼoꝛnum eru tolð moꝛg gullz heití. Sua
ſeger þar. Gramr hinn gioꝼlaztí giæꝺꝺí hirð ſina ꝼeníu ꝼoꝛverkí ꝼaꝼniſ miðgarði.
glaſiſ globaʀi grana ꝼagrbẏrði ꝺꝛaupniſ ꝺẏrſveita ꝺuni graꝼvítníſ. Yttí ǫꝛr hil·
mer allꝺer við toku ſíꝼiar ſvarðꝼeſtum ſvelli ꝺalnauðar. tregum otrſ giǫllꝺum tꜳrum
marꝺallar ellꝺi oꝛanar iðia glẏſ malum. Glaꝺꝺí gunnveítí gengum ꝼagrbuner þiaza
þingſkꜳlum þioðer her margar rinar rauð mꜳlmí rogi níꝼlunga. viſi hinn vig ꝺiarꝼí
vaktí hann ballꝺꝛ þæẏgí. gull er kallat i kenningum ellꝺꝛ hanꝺar. liðſ eða leggia. þviat
þat er rautt en ſilꝼr ſnær eða ſvell eða hela þviat þat er hvítt. með ſama hættí ſkal ok kenna
gull eða ſilꝼr til ſioðſ eða ꝺigulſ eða lauðar. enn hvartveggia ſilꝼr ok gull ma vera gríot
hanꝺa eða halſgioꝛð nokkurſ þeſſ mannz er títt var at haꝼa men. men ok hringar
eru bæði ſilꝼr ok gull eꝼ æigi er annan veg greint. Sem qvað þoꝛleikr ꝼagri. Kaſtar gramr a
glæſtar gegn valſtoðvar þegnum ungr viſi geꝼr æiſu armleggſ ꝺigul ꝼarmi ok ſem
qvað æinar ſkala glamm. Liðbronꝺum kna lunꝺar lanꝺꝼrækn ioꝼur granꝺa hẏkka ek
ræſiſ rekka rinar griot oꝼ þriota. Sua qvað æínar ſcula ſon bloð æiſu liggr bęðí
biargſ tveím megín geíma. ſioðſ a ek ſǫkkva ſtriði ſnær ok ellꝺꝛ at mæra. ok enn
ſem hann qvað Dægr þrumer hvert en hiarta hlẏr ſkillꝺer ræðꝛ millꝺu heita blakks oꝼ hvitum
haꝼlæẏgr ꝺigul ſkaꝼli allꝺꝛí ma ꝼyrir ellꝺí ꜳlſ hrẏnbrautar ſkala. ǫll veðꝛ ꝼolka ꝼeller
ꝼrammræði ſnæ bræða. her er gull kallat ſnær ſkalanna. sua qvað þoꝛðꝛ maura ſkallꝺ
Ser a ſeíma rẏri ſigðiſ latrſ at ættí hraunſ glaðſenꝺer hanꝺa hermoðꝛ ꝼoður
goðan.
Maðr er kallaðꝛ bꝛíotr gullzenſ sua ſem qvað ottaʀ
ſvartí. Goðmenniſ þarꝼ gunar gullbriotanꝺa niota hann er alnennin inni

innꝺꝛott með gram ſvinnum. Eðꝛ gullſenꝺer ſem qvað einar ſkꜳla glam. gull ſenꝺer lętr
gꝛunꝺar glaðar þengill her ꝺꝛengi hans mæti kna ek hlíota hliot ẏggſ miaðar
niota. Gulluoꝛpuðꝛ ſem qvað þoꝛleikr. Hirð viðꝛ gramſ með goꝛðum gullvoꝛpuꝺꝛ
ſer holla. Gullſtriðer ſem qvað þoꝛvallꝺꝛ blonꝺu ſkallꝺ. Gullſtriðir verpr gloðum
geꝼr auð konungr rauðan oþioðar bꝛegðꝛ æẏꝺer armleggſ grana ꝼarmi. Gullſkati ſem
her er. gat ek gullſkata gǫꝛ læẏgſ um boꝛ gǫtu gunn vita grapſ taugꝺꝛapa.
Kona er ok kenꝺ til gullz. kolluð ſelia gullz ſem qvað hallar ſteinn. ſvalteigar
mun ſeliu ſallz viðblinꝺa galltar raꝼ kaſtanꝺi raſtar ræẏr þvengſ muna len·
gí her er kallat hvaler við blinꝺa gellter. hann var iotunn ok ꝺꝛo hvali í haꝼi ut ſem ꝼiſka.
teigr hvala er ſer roꝼ seꝼar er gull. kona er ſelia gullz þeſſ er hon geꝼr ok ſamheiti við ſe·
liu er tre sem ꝼẏr er ritað at kona er kenꝺ við allzkẏnſ tria heití kvenkenꝺ hon er ok
lag kollut þeſſ er hon geꝼr. lág heiter ok tre þat er ꝼellr i ſkogi. sua qvað Gunnlaugr oꝛmſtun·
ga. Alen var rẏgr at rogi runnr olli þvi gunnar var ek auðſ at æiga oð giarn
ꝼira boꝛnum. kona er kolluð moꝛk sua qvað hallar ſtæinn. ek heꝼi oðar lokri auꝺſtaꝼna
þer ſkaꝼna væn moꝛk ſkala verki vanꝺꝛ ſteꝼknarar bꝛanꝺa. Troða enn sem ſteinn qvað.
þu munt ꝼurſ ſem ꝼleirí ꝼloðſ hirði ſiꝼ troða grǫnn við geꝼu þinní grioz hiaðninga brio·
taz. Skoꝛða ſem qvað oꝛmr ſteinþoꝛſ ſon Skoꝛða var i ꝼǫt ꝼærð ꝼiarðbeinſ aꝼar hrein nẏri ſong
naꝺꝺꝼræẏr niſtíng um míaðar riſt. Stoꝛð ſem ſteinar qvað Menſ haꝼa millꝺꝛar ſẏniat
miukſtallz logit aller ſia hoꝼumk vellti ſtoð ſtilltan ſtraum tunglſ at mer ꝺꝛaumar. Bioꝛk
enn ſem oꝛmr qvað þviat holſ hrẏnbalſ hramma þaz ek bar ꝼramm billingſ a burar ꝼull biar·
kar heꝼí ek lagit mark. eik ſem her. Aura ſtenꝺꝛ ꝼyrir aẏrum eik ꝼagr buín leikí. Linꝺ
sua ſem her. Ognrakkr ſkalað okkur almr ꝺẏnſkurar malma sua bauð linꝺ i lanꝺi
línſ hugrekki ꝺvina.
Maðꝛ er kenꝺꝛ til viðar ſem ꝼẏʀ er ritað
kallaðꝛ ræẏner vapna eða viga ꝼerða ok at haꝼnar ſkipa ok allz þeſſ er hann ræðꝛ ok ræẏner
Sua qvað ulꝼr ugga ſon enn ſtirðþinull ſtarði ſtoꝛðar leggſ ꝼyrir boꝛði ꝼronſ a ꝼolka ræẏní
ꝼranleitr ok bleſ æitri. Viðꝛ ok meiðꝛ ſem qvað koꝛmakr. Meiðꝛ er moꝛgum æðꝛí moꝛðreinſ i ꝺẏn
ꝼleina hioꝛr ꝼær hillꝺi boʀum hiarl ſigurði iarlí. Lundr ſem qvað hallꝼrǫðꝛ. Aſkþollum
ſtenꝺꝛ ullar auſtr at micklu trauſti ræẏki lunꝺꝛ hinn rikí ranꝺꝼærſ bꝛumaðꝛ hæri
Buſſ ſem qvað arnor. Rokkr onꝺurt bað ranꝺer ʀegg buſſ ſaman leggia rogſkẏia hellt rẏ·
gia rogni hauſt nott gegnum. Aſkr ſem Reꝼr qvað gekk i gulli ſtokna gioꝼ riꝼr harſ
ꝺꝛiꝼu aſkr viðꝛ ærenn þroſka aſꝼræẏr ſæng mæẏiar. Hlẏnr ſem her Hæill kom þu han·
ꝺar ſvella hlẏnr qvaꝺꝺi sua bꝛẏnia. bor ſem reꝼr qvað allz boðgiæði bioða boʀ ræðꝛ til þeſſ ⸌⸍

hioꝛva ogn ſtoðꝼar heꝼi ek ægí ein raðinn þoꝛſteíní. Staꝼr ſem ottaʀ qvað helltu þar er
hraꝼn ne ſvelltat hvat raðꝛ ertu laði ⸌ognar ſtafur⸍ ꝼyrir ioꝼrum ẏgr tveim við kẏn beí·
ma. Þoꝛn ſem arnor qvað Hloð enn hala teðu hirðmenn ara grenní auðar þoꝛn ꝼyrir ǫꝛnum ungꝛ
valkǫſtu þunga. ⸌⸍ Hvernveg ſkal kenna oꝛrosto sua at kalla veðꝛ vap·
na eða hliꝼa eða oðinſ eða valkẏríu eða herkonunga eða gnẏ eða glẏm sua qvað hoꝛnkloꝼí. Haði gramr
þar er gnuðu gæira hregg við ſeggí rauð ꝼnẏſtí ben bloðí ben gogl at ꝺẏn ſkoglar. sua
qvað æẏvínꝺꝛ. Ok ſa halr at harſ veðꝛí hǫſvan ſerk hríſníſ bar. sua qvað bersí. Þotta ek þa er
ęrí ar ſagt er þat vꜳrum hæꝼr at hlakkar ꝺꝛíꝼu hẏr tunnum vel gunnar. sua qvað æinar. Glẏm
vínꝺí lætr gǫnꝺla gneſtr hior taka meſtum hillꝺar ſegl þar er haglí hrauſtr þengill
ꝺꝛiꝼr ſtrengíar. Sem qvað Einar ſkala glamm ne ſigbiarka ſerker ſom miðiungum romo harſ
við hǫgna ſkurer hleðut ꝼaſt oꝼ ſeðer. Sua ſem her. Oꝺꝺa gnẏſ við æſi oꝺꝺneſ þinul ſetía. Ok
enn þetta. Hnígu ꝼíanꝺꝛ at glẏm gonꝺlar gramſ unꝺ arnar hramma. ⸌⸍
Vapn ok herklæðí ſkal kenna til oʀostu ok til oðínſ ok valmæẏía ok herkonunga. kalla hialma hialm·
hǫtt eða ꝼallꝺ. enn bꝛẏníu serk eða ſkẏrto. en ſkiollꝺ tiallꝺ. en ſkiallꝺ borgin er kolluð
hǫll ok ræꝼr veggr. Golꝼ ſkillꝺer eru kallaðer ok kenꝺer við herſkíp. Sol eða tungl eða lauꝼ eða blik
eða garðꝛ ſkipſínſ. ſkiollꝺꝛ er ok kallaðꝛ ſkip ullar eða kent til ꝼota hrungniſ er hann ſtoð æ
ſkillꝺí. a ꝼoꝛnum ſkillꝺí var titt að ſkriꝼa ronꝺ þa er baugr var kallaðr. ok er við þann baug
ſkillꝺer kenꝺer. Hoggvapn exar eðꝛ ſverð er kallat ellꝺar bloðſ eða benía. ſverð heita oðínſ
ellꝺar. enn exar kalla menn trǫllkvenna heitum ok kenna við bloð eða beníar eða ſkog e við Lag·
vapn eru vel kenꝺ til oꝛma eða ꝼiſka. Skotvapn eru míok kenꝺ til haglſ eða ꝺꝛiꝼu ok rotu.
ollum þeſſum kenníngum er marga lunꝺ bꝛæẏtt. þviat þat er ꝼleſt oꝛt i loꝼ kvæðum er þeſſar ken·
ningar þarꝼ við. Lattiz herr með hǫttu hanga tẏſ at ganga þottið þeim at hætta þekkiligt
ꝼyrir bꝛekkiu. Sua qvað Einarr ſkala glamm Hialm bauð hillꝺí olmum hiallꝺꝛ ǫr ok ſigvallꝺa hinn er
ꝼoꝛ i gnẏ gunnaʀ gunnꝺiarꝼr bui ſunnan. Roða serkr sem tinꝺꝛ qvað þa er hring ꝼꜳm han·
ga hrẏnſerk viðum bꝛẏníu hruðuz riðmarar roða raſtar varð at kaſta. Hamðiſ ſkẏr·
ta ſem hallꝼroðꝛ qvað Olitið bꝛeſtr utí unnꝺẏrs ſumum runnum hart a hamðiſ ſkẏrtum
hrẏngrap egilſ vapna. Sǫꝛla ꝼǫt enn ſem hann qvað þaðan verða ꝼǫt ꝼẏrða ꝼregn ek gioꝛla
þat ſǫꝛla rioðaz bioꝛt i bloðí ben ꝼur meil ſkurum. Sem gretter qvað Hellꝺu hlakkar tiallꝺa
heꝼienꝺꝛ ſaman neꝼíum hillꝺar veggſ ok hiugguz hregg ni⸌r⸍ðer til ſkeggium. Roða ræꝼr ſem
einar qvað Eigi þverr ꝼyrir augna oðſ beðvínu roða ræꝼrſ æígniz ſa regní ramſvell konungr el·
lí. Hillꝺar veggr ſem qvað gretter. ok aðꝛ var rítað. Skipſ ſol ſem æínarr qvað Læẏg rẏðꝛ ætt a æ ·
gí olaꝼſ ſkipa ſolar. hlẏr tungl ſem reꝼr qvað Dagr var ꝼriðꝛ ſa er ꝼræíu ꝼlæẏienꝺꝛ a·

lin læẏiar i hangꝼerel hringa hlẏr tungli mer þꝛungu. Garðꝛ ſkipſ ſem her er. sua
ſkaut gegn í gognum garðſteín ꝼarenn barða ſa var gnẏ ſtærer geíra gunnar hæꝼr ſem
næꝼrar. Aſkr ullar ſem her er. ganga el um unga ullar ſkipſ með ꝼullu þar er ſam·
nagla ſiglur ſliðꝛ ꝺukaðar riða. Ilia blað hrungníſ ſem bragi qvað Vilit hraꝼn·
ketill hæẏra hve hreíngroið ſteini þruðar ſkal ek þengíl þioꝼſ ilia blað læẏꝼa
Bragí qvað þetta um bauginn a ſkillꝺinum. nema sua at goð hinſ gialla giollꝺ bꜹg
navar villꝺí mæẏia híolſ enn mærí mog ſigurðar hogna. hann kallaði ſkiollꝺinn
hillꝺar híol en bauginn nǫꝼ hiolſínſ. Baug ioꝛð ſem hallvarðꝛ qvað Rauð lioſa ser
ræser rit bꝛeſtr ſunꝺꝛ hin hvita baug ioꝛð broꝺꝺa ꝼerðar biug renꝺ i tvau ꝼliuga.
Sua er enn qveðit. Baugr er a beru ſæmſtr enn a boga ǫꝛꝼar. Sverð er oðínſ ellꝺꝛ ſem
koꝛmakr qvað Svall er gekk með giallan gauz ellꝺ hinn er ſtẏr bellꝺí glað ꝼæðanꝺi
griðar gunnr komz urðꝛ at bꝛunni. hialmſ ellꝺar ſem qvað ulꝼr ugga ſon Full oꝼ·
lug let ꝼialla ꝼramm haꝼ ſleípní þramma hillꝺꝛ en hoꝼz oꝼ gillꝺar hialmǫllꝺum
mar ꝼellꝺu. Brẏniu ellꝺꝛ ſem glumr geira ſon qvað Hein þẏntan let hvína hrẏn
ellꝺ at þat bꝛẏníu ꝼollꝺar voꝛðꝛ ſa er ꝼẏrðum ꝼioꝛn harðan ſik varðí. Ranꝺar iſſ
ok granꝺ hliꝼar Sem æínar qvað rað vonꝺum þa ek rauðꝛa ranꝺa iſ at viſa granꝺ
berum hialmſ i henꝺí hvarm þæẏ ꝺꝛiꝼin ꝼræẏíu. Øx heiter trollkona hliꝼa
Sem æínar qvað Sia megu rett hve reꝼilſ riðenꝺꝛ við bra griðar ꝼioꝛniſ ꝼagrt
oꝼ ſkoꝛner ꝼollꝺ viggſ ꝺꝛekar liggía Spiot er oꝛm kallaðꝛ ſem reꝼr qvað Kna mẏrk
ꝺꝛeki marka minn þar er ẏtar ꝼinnaz æꝼr a allꝺar loꝼum eikin bozt at leika. Ǫrvar eru
kallaðar hagl boga eða ſtrengiar eða hliꝼa eða oʀosto ſem qvað ſkala glamm Brak rǫgner ſkog bognum
barð oþẏrmer varða hagl oꝛ hlakkar ſeglum hioꝛſ rakkliga ꝼioꝛví. Ok geir ǫtu gotvar
gaglſ við ſtrengia haglí hungræẏðunꝺum hanga hlǫðut iarni ſǫðar Ok æẏvinꝺꝛ
ſkallꝺa ſpiller. Litt kvaðu þik lata lanꝺvoꝛðꝛ er braſt hoꝛða bꝛẏníu hagl i beníum bu·
guz almar geð ꝼalma. Orroſta er kollut hiaðninga veðꝛ eða el eða vapn. hiaðninga ellꝺꝛ
eða venꝺer. enn ſia ſaga er til þeſſ.
Kongr ſa er hogní er neꝼnꝺꝛ attí ꝺottur er hillꝺꝛ het hana tok at herꝼangí ſa konungr
er heðinn het hiarranꝺa
ſon. þa var hogni konungr ꝼara i konunga ſteꝼnu. enn er hann ſpurðí at heríat var i rikí hans
ok ꝺotter hans brott . þa ꝼoꝛ hann með ſinu liðí at leita heðínſ ok ſpurði til hans at hann
ꝼoꝛ noꝛðꝛ með lanꝺi. þa er hogní konungr kom í noꝛeg ſpurði hann at heðínn haꝼði ſiglt um
haꝼ veſtr. þa ſigler hogní epter honum allt til oꝛkn æẏía. ok er hann kom þar ſem heíter hæ·
æẏ. þar var ꝼyrir heðinn með ſitt lið. þa ꝼoꝛ hillꝺꝛ a ꝼunꝺ ꝼoður ſínſ ok bauð honum ſætt

aꝼ henꝺi ⸠ ⸡ ⸌ hedinſ.⸍ enn i oðꝛu oꝛðí ſagði hon at heðinn værí buínn at beriaz ok ættí
hǫgní aꝼ honum engrar vęgðar ván. Hogní ſvaraði ṣṭịṛṭ ꝺottur ſinni. en er hon hittí he·
ðinn ſagði hon honum at hogní villꝺí ongva ſætt Ok bað hann buaz til oʀosto ok sua gioꝛa
hvarer tveggíu ganga upp a æẏna ok ꝼẏlkia liðinu. þa kallar heðinn a hǫgna mág
ſinn ok bauð honum ſætt ok mikit gull at botum þa ſvaraði hogní. oꝼ ſið bauð tu þetta eꝼ
þu vill ſættaz þviat nu heꝼi ek ꝺꝛegit ꝺaenſ leiꝼ er ꝺvergarner gioꝛðu er mannz baní ſkal
verꝺa hvert ſinn er bert er ok allꝺri bilar i hoggví ok ekki sar grær er þar ſkeíniz aꝼ. þa ſvaraði
heðinn. Sverði hæler þu þar enn æigi ſigri þat kalla ek gott hvert er ꝺꝛottín hollt er. þa ho·
ꝼu þeir oʀosto þa er hiaðnínga víg er kallat ok boꝛðuz þann ꝺag allan ok at kvellꝺi ꝼo·
ru konungar til ſkípa. enn hillꝺꝛ gekk um nottína til valſenſ ok vakti upp með ꝼiolkẏn·
gi alla þa ſem ꝺauðer voro ok annan ꝺag gengu konungar a vigvollinn ok bǫꝛðuz. Sua ok aller
þeir er ꝼellu hinn ꝼẏʀa ꝺagínn ꝼoꝛ sua ſu oʀosta hvern ꝺagh epter annan at aller menn þeir er
ꝼello ok ǫll vapn þau er lagu a vigvellí urðu at griotí en er ꝺagaði ſtoðu upp al·
ler ꝺauðer menn ok bǫꝛðuz ok ǫll vapn voro þa nẏt. Sua er ſagt i kvæðum at hiaðningar
ſkulu sua biða ʀagna rǫkkrſ. epter þeſſi ſǫgu oꝛti bragí ſkallꝺ i ragnarſ ꝺꝛapu loð·
brokar. Ok um þerriſ æða oſk ran at þat ſínum til ꝼarhuga ꝼærí ꝼeðꝛ veðꝛ boga
hugðí. þa er hriſtí ſiꝼ hringa hꜳlſ en bǫlſ oꝼ ꝼẏllꝺa bar til bẏriar ꝺꝛǫſla baug
oꝛlẏgíſ ꝺꝛaugí. Bauða ſu til blæẏði bætí þruðꝛ at motí malma mętum hilmi men·
ꝺꝛæẏrugra benía sua let æẏ þo at ættí ſem oʀosto lettí ioꝼrum ulꝼſ ⸌of⸍ ſinna með algiꝼ·
riſ liꝼru. Letrat lẏða ſtiller lanꝺa vanr a ſanꝺí þa ſvall heipt i hogna hoð glam·
ma mun ſtoðva er þrẏmregínn þremía þrottig heðinſ ſottu hellꝺꝛ en hillꝺar ſvira
hringa þeir oꝼ ꝼengu. þa ma ſokn a ſvolníſ ſalpeningi kenna. ʀæſ gaꝼumk reiðar
Ok ꝼyrir hǫnꝺ i holmí hveðꝛu bꝛẏníu viðꝛiſ ꝼeng æẏðanꝺi ꝼlioða ꝼoꝛꝺæða nam rꜳða
allr gekk herr unꝺ hurðer hiarranꝺa ꝼramm kẏrar reiðꝛ at reiꝼniſ ſkeiði rað alꝼr aꝼ
mar braðum. Orroſta er veðꝛ oðinſ ſem ꝼẏʀ er ritað.
Sua qvað viga glumr. Ruꝺꝺa ek ſem iarlar oꝛð lek a því ꝼoꝛðum með veðꝛ ſtoꝼum
viðꝛíſ vanꝺar mer til lanꝺa. Viðꝛiſ veðꝛ er her kolluð. oʀosta enn vonꝺꝛ vígſ ſverðit
enn menn ſtaꝼer ſverðzenſ. Her er ok bæðí oʀosta ok vapn haꝼt til kenningar mannz. þat er rekið
kallat er sua er oꝛt. Skiollꝺꝛ er lanꝺ vapnanna en vapn er hagl eða regn þeſſ lanꝺz. eꝼ
nẏgioꝛꝼingum er oꝛt. Hverſu ſkal ſkip kenna. Sua at kalla
heſt eða ꝺẏr eða ſkið ſæ konunga eða ſævar eða ſkip reiða eða veꝺꝛſ. baru ꝼakr ſem qvað
hoꝛnkloꝼí. Hrioðꝛ let hæſtrar tiðar harð rꜳðꝛ ſkipa boꝛðum baru ꝼakſ hinſ

hinſ bleika barnungꝛ a lǫg þꝛungít. Geitiſ mar ſem qvað erríngar ſteínn. enn þott oꝼriðꝛ
ſunnan oll þioð ſeger ſkallꝺí hloðum geitíſ mar gríoti glaðer nennu ver þenna. ſveiða hreinar
Suð longum komt ſveíða ſundz liðu dẏr ꝼra gꝛunꝺa ſigrakkr ſolſa bekkiar ſveinſ rakkr
a troð hreínu̅m. Sua qvað hallvarðꝛ. Her er ok kallat ſunꝺz ꝺẏr ok ſioꝛenn ſolſa bekkr. sua qvað
Þoꝛðꝛ ſiarekſ ſon Sveggia let ꝼyrir ſiggiu ſolborz goti noꝛðan guſtr ſkaut gẏlꝼa raſtar glꜹ·
mí ſuðꝛ ꝼyrir aumar. enn ſloð gotí ſiðan ſæðingſ ꝼyrir ſkut bæðí heſtr oð laukſ ꝼyrir liſta lag·
ði koꝛmt ok agðer. Her er ſkip kallat ſolboꝛðz heſtr ok ſioꝛ gẏlꝼa lanꝺ. Seðingſ ſloð ſioꝛ
ok heſtr ſkipít ok enn laukſ heſtr. laukr heiter ſiglu tre ok enn ſem Markuſſ qvað Fiarð linna oð
ꝼanner ꝼaſt veðꝛ liði raſtar hliop oꝼ huna gnipur hval iugtanni hranna. bioꝛn gekk ꝼram
a ꝼoꝛnar ꝼloðſ haꝼſkipa ſloðer. ſkur ǫꝛðigr braut ſkoꝛðu ſkers glẏmꝼiǫtur berſi. Her er
ſkip kallat bioꝛn raſta. Bioꝛn heíter vetrlíði ok iugtanní ok berſi ok bioꝛn ſkoꝛðu er her
kallat. Skip er ok kallat hreinn sua qvað hallvarðꝛ ok aðꝛ er ritað ok hioꝛtr ſem qvað harallꝺꝛ konungr
ſigurðar ſon Sneið ꝼyrir ſikilæẏ viða ſuð varum þa pruðer bꝛẏnt ſkreíð vel til vanar ven·
gíſ hioꝛtr unꝺ ꝺꝛengíum. Ok elgr ſem æínar qvað Baugſ getr með þer þæẏgí þẏðꝛ ꝺꝛengr vera
lengí elg buum ꝼloðſ nema ꝼẏlgí ꝼrið ſtokkver þvi nakkva. Sem maní qvað hvat mun tu haꝼſ
a otrí hengiligr með ꝺꝛengium karl þviat kraptr þinn ꝼoꝛlaz kinn grár mega vínna. Vargr ſem
qvað reꝼr. en hoꝺꝺ vǫnuðꝛ hlẏꝺꝺí hlunn vitníſ em ek runní hollr til hermꝺar ſpialla
heínvanꝺil þoꝛſteíní. Skip er ok kallat ſkið eða vagn eða reið. sua qvað æẏolꝼr. ꝺaða ſkallꝺ
Meita ꝼoꝛ at motí miok ſið um ꝺag ſkiðí ungr með ioꝼnu gengí ut verſ ꝼromum herſi.
Sua qvað ſtẏrkar oꝺꝺa ſon Ok ept itrum ſtokkví ók hogna lið vǫgnum hlunnz a heiða ꝼanner
hẏriar ꝼloðſ aꝼ moði. Ok ſem þoꝛbioꝛn qvað Haꝼreiðar var hlæðer hlunnz i ſkirnar bꝛunni hvi·
ta kriſtz ſa er hæſta hoꝺꝺ ſvipter ꝼekk giptu. ⸌⸍
Hvern veg ſkal kenna kriſt. sua at kalla hann ſkapara himinſ ok iarðar engla ok ſolar ſtẏ
ranꝺa heímſ ok híminrikíſ ok engla. konung hímna ok ſolar ok engla ok ioꝛſala ok ioꝛꝺanar
grikklanꝺz raðanꝺi poſtola ok heílagra manna. ꝼoꝛn ſkallꝺ haꝼa kent hann við urðar bꝛunn
ok róm. Sua qvað eiliꝼr guðꝛunar ſon Setbergſ kveða ſitia ſuðꝛ at urðar bꝛunni sua heꝼer rammr
konungr remꝺan romſ banꝺa ſik lǫnꝺum. sua qvað ſkaptí þoꝛoꝺꝺz ſon Mattr er munka ꝺꝛottinſ
meſtr aꝼlar guð ꝼleſtu kriſtr ſkop rikr ok reíſtí rumſ hǫll verollꝺ alla. Himna konungr
ſem markuſſ qvað Gramr ſkop gꝛund ok himna glẏggrannz ſem her ꝺẏggvan einn ſtiller ma ǫllu
allꝺar kriſtr oꝼ vallꝺa. Sua qvað eiliꝼr kulna ſveínn. Hroz lẏtr helgum crucí heimſ ꝼerð ok
lið beima ſonn er enn oll ꝺẏrð ǫnnur ein maríu ſveíní. Mariu ſonr enn ſem eiliꝼr qvað Hirð
lẏtr himna ꝺẏrðar hreinn mariu ſveiní matt vinnr millꝺing ꝺꝛottar maðꝛ er hann ok guð

ſannan. Engla konungr enn ſem eiliꝼr qvað Mattr er en menn oꝼ hẏggí mætr guðſ vínar betri
þo er engla gramr ollu or helgari ok dyrri.  iordanar konungr. sua qvað ſighvatr. Enꝺꝛ reð
engla ſenꝺa iordanar gramr ꝼioꝛa ꝼoꝛſ þo hann a herſi heilagt skopt or loptí. Girkia
konungr ſem arnoʀ qvað Bæn heꝼi ek ꝼyrir beíní bragna ꝼallz við ſniallan girkia uoꝛð ok garða
gioꝼ launag sva ioꝼri. sua qvað enn eiliꝼr kulna ſveinn Hímins ꝺẏrð loꝼar holða hann er allz konungr
ſtillí. Her kallaði hann kriſt konung mannanna ok annat ſinn allz konung. sua qvað Einaʀ ſkula ſon
let ſa er lanꝺ ꝼolks giæter likbíartr hímínʀiki umgæẏpnanꝺi opna allz heimſ ꝼyrir gram
ſniǫllum.
Þar koma ſaman kenníngar ok verðꝛ ſa at ſkilia af stoðu ⸌⸍
er ræðꝛ ſkallꝺſkapínn um hvarn kveðit er konunginn. þat er rett at kalla mickla
garðz keiſara grikkia konung ok sua þann konung er ræðꝛ ioꝛſala lanꝺi at kalla iorſala konung. sua ok at
kalla romſ konung roma borgar keíſara eða engla konung þann ſem englanꝺi ræðꝛ. enn ſu kenning
er aðꝛ var ritat at kalla kríſt konung manna. þa kenning ma eiga hverr konungr. Konunga alla er
rett at kenna sua at kalla þa lanꝺraðenꝺꝛ eða lanꝺz voꝛðu eða lanꝺſækí eða hirðſtíoꝛa eða voꝛð
lanꝺz ꝼolkſ. sua qvað eẏvínꝺꝛ ſkalꝺa ſpiller Farma tẏſ ꝼioꝛvi næmðu iarðraðenꝺꝛ a ⸌o⸍gloe. Ok ſem
glumr qvað geira ſon Hilmer rauð unꝺ hialmí heina laut a gautum þar varð i gnẏ geira
grunꝺar voꝛðꝛ oꝼ ꝼunꝺinn. Sem þioðolꝼr qvað Hárr ſkẏli hirðar ſtioꝛí hugreiꝼr ſo·
num leíꝼa. arꝼ ok oðal toꝛꝼu oſk mín er þat ſína. Sem æinaʀ qvað Snakſ berr ꝼallꝺ oꝼ ꝼr·
æknum ꝼolk vorðꝛ konungſ hoꝛða ꝼrama telr greppr ꝼyrir gumnum geðſniallr ſkarar ꝼialli.
rett er ok um þann konung er unꝺer honum eru ſkatt konungar at kalla hann konung konunga. Keiſari er
æztr konunga. enn þar næſt er konungr ſa er ræðꝛ ꝼyrir þioðlanꝺi iaꝼn i kenníngum ǫllum hverr við annan
i ſkallꝺſkap. þar næſt eru þeir menn er iarlar heíta eða ſkatt konungar ok eru þeir iaꝼner i ken·
níngum við konung nema æigi ma þa kalla þioðkonunga er ſkatt gillꝺer eru. sua qvað Arnor Iarla ſkallꝺ
um þoꝛꝼinn iarl. Nemí ꝺꝛott hve ſia ſottí ſnarlẏnꝺꝛ konungr iarla æigi þraut við ægí
oꝼ vægían gram bægía. þar næſt eru i kenníngum ſkallꝺſkapar þeir menn er herſar heita
kenna ma þa ſem konung eða iarl sua at kalla þa gullbꝛota ok auð millꝺinga ok merkiſmenn
ok ꝼolkſtioꝛa eða kalla hann oꝺꝺvita liðſinſ eða oʀosto ꝼyrir þvi at þioð konungr hverr ſa er ræðꝛ m·
oꝛgum lonꝺum þa ſetr hann til lanꝺſtioꝛnar með ser ſkatt konunga ok Iarla at ꝺæma lanꝺzlog ok veria lanꝺ
ꝼyrir oꝼriðí í þeim lonꝺum er konungi liggía ꝼiari Ok ſkulo þeira ꝺomar ok reꝼſingar vera þar iaꝼnretter
ſem ſialꝼſ konungſ. en i æínu lanꝺi eru morg herut ok er þat hattr konunga at ſetia þar rettara
ẏꝼer sua moꝛg heruð ſem hann geꝼr til vallꝺz ok heíta þeir hersar eða lenꝺer menn i ꝺanſkri tungu
enn greiꝼar i ſax lanꝺí enn barunar i englanꝺí. þeir ſkulo ok vera retter ꝺomarar ok retter lanꝺvarnar
menn ẏꝼer þvi riki er þeim er ꝼengit til ſtioꝛnar eꝼ æigi er konungr nęr. þa ſkal ꝼyrir þeim merki bera i oꝛ ·

roſtum ok eru þeir þa iaꝼnretter herſtioꝛar ſem konungar eða iarlar. þar næst eru þeir menn er
haullꝺar heita þat eru benꝺꝛ þeir er gillder eru ad ættum ok rettum ꝼullum hann ma sva kenna að
kalla hann veítanꝺa fiar ok gietanꝺa ok ſætti manna. þeſſar megu ok eiga hoꝼþing·
iar konungar ok íarlar haꝼa með ser til ꝼẏlgðar þa menn er hirðmenn heita ok huſkarlar. enn
lenꝺer menn haꝼa ok ser hanꝺgengna menn þa er i ꝺanmoꝛk ok i ſvíþioꝺ eru hirðmenn kal·
laðer enn i noꝛegí huſkarlar ok ſveria þeir þo æiða sua ſem hirðmenn konungi. huſkarlar
konunga voro miog hirðmenn kallaðer i ꝼoꝛneſkíu. sua qvað þoꝛuallꝺꝛ blonꝺuskallꝺ. konungr heill ok
sva ſnialler ſokn ǫr við lof gorvan oð haꝼa menn í munní minn huſkarlar þiner.
Þetta oꝛti harallꝺr konungr ſigurðar son Fullaꝼli beíð ꝼẏllar ꝼinn ek opt at ꝺꝛiꝼr mínna hilmiſ
ſtolſ a hela huſkarla lið iarlí. Hirðmenn ok huſkarla hoꝼþingia ma sua kenna at kalla
þa innꝺꝛott eða verðung eða . Sua qvað Sighvatr. þat ꝼra ek víg a vatní verðung
ioꝼurſ gerðu naꝺꝺa el en nẏla næſt tel ek æigi hín ſmæſtu. Ok enn þetta. Þagi vaſſ ſem
þeſſum þengilſ a ío ſtrengiar mioð ꝼyrir malma qveðíu mær heið þegum bærí. Heið ꝼe
heíter málí ok gioꝼ er hoꝼðingíar geꝼa. Sua qvað ottaʀ ſvartí. Goðmenníſ þarꝼ ek gunnar
gloðbꝛíotanꝺa at niota her er alnenninn inni. innꝺꝛott með gram ſvinnum. iarlar ok herſar
ok hirðmenn eru sua kenꝺer at kallaðer konungſ runar eða malar eða ſeſſar. sua qvað hallꝼrǫðꝛ. Gra·
mſ runí lætr glẏmía gunnríkr hinn er hvot likar hogna hamre ſlegnar heipt bꝛaðꝛ
um ſik vaðer. Sem ſnæbioꝛn qvað Stioꝛ viðíar let ſtẏðia ſtalſ buðlunga malí hlemmí
ſverð við harðꝛí huꝼ langan ſę ꝺuꝼu. sua qvað arnoꝛr. Bera ſin en mík míner moꝛðkenꝺ ta·
ka enꝺa þeſſ oꝼ þengilſ ſeſſa þung mein ſẏner unger. Konungſ ſpiallí ſem hallꝼroðꝛ qvað
rað lukuz at ſa ſiðan ſniall mælltr konungſ ſpiallí atti einga ꝺottur onarſ viði grona.
Sua ſkal menn kenna við ætter Sem qvað koꝛmakr. Hæẏrí ſonr a ſẏrar ſannræẏniſ ꝼentanna aur
greppa lætk uppí iaſtrín harallꝺz mína. hann kallaði iarlenn ſannræẏní konungſinſ. en ha·
kon iarl ſon ſigurðar iarlſ. enn þioðolꝼr qvað sua um harallꝺ. vex olaꝼſ ꝼeðꝛ iarnſaxa
veðꝛ harꝺꝛæðit hvert sua at hroðꝛſ er vert. Ok en sua. Iarizleiꝼr oꝼ ſa hvert ioꝼrí bra hoꝼz
hlẏrí ꝼramſ hínſ helga gramſ Ok enn qvað hann. Anꝺaðꝛ er ſa er oꝼ alla bꝛa haukſtallꝺa ko·
nr harallꝺz bꝛoður ſonr. en qvað sua arnoꝛr i rognvallꝺz ꝺꝛapu. reð heita konr hlætí
herþarꝼr við mik gioꝛꝼa ſtẏrk let ǫll oꝼ oꝛkat iarlſ mægð aꝼ þvi ꝼrægðar Ok enn qvað
hann um þoꝛꝼinn iarl. Bítu ſverð en þar þurðu þunn gioꝛ ꝼyrir mǫn ſunnan rognvallꝺz kinꝺ
unꝺ ranꝺer ramleg ꝼolk hínſ gamla. Ok enn qvað hann. Et bæti ꝼiðꝛ ítran allrikſ en ek bið
likna trura tiggia ꝺẏrum toꝛꝼæinarſ guð meínum. Ok enn qvað eínar ſkala glam. ne
att ſtuðill ættar ogn herðer mun verða ſkẏllꝺꝛ em ek hroðꝛí at hallꝺa hillꝺitannz
hinn millꝺí

⸌Nu⸍ um hrið heꝼer ſagt verit hverſu kenna ſkal þa luti ſem ꝼrammi ſtanꝺa
i bok þeſſarí megu þær kenníngar a margan vegh bꝛæẏtaz epter þi ſem nu ꝼin·
na nẏ skalld ok taka til ok ſetia reglur epter ẏmiſligum bokum. ſkal þo æigi at hellꝺꝛ lꜳta þat
unẏtt vera ſem ꝼoꝛnſkꜳllꝺin haꝼa ꝼunꝺit er eꝼní ok grunꝺvǫllr er allz ſkꜳllꝺzſ kapar.
enn æigi ſkulu menn þeſſum ꝼra ſǫgnum trua ꝼramar en ſkẏnſamlígt er epter þi ſem ſeger i ꝼẏrſta
lut bokarennar með hveriu villurnar ꝼiǫlguðuz ok aꝼ þi heꝼer hvert ſkallꝺ ſett ser reglu þat
ſem æigi truði rettlegha aꝼ þi at þeir hugðu oðin guð verit haꝼa ok alla þa með guð·
magní ſem honum þionuðu ſem hæẏra heꝼer mꜳtt i moꝛgum ꝼraſǫgnum þeſſar bokar. enn
nu skal lẏſa hverſu nẏ ſkꜳllꝺ ok ꝼræði menn ok æinkannlega klerkarner vilia loꝼaz lááta
hverſu kveða ſkal ok onẏta æigi at hellꝺꝛ þat ſem ꝼoꝛner menn haꝼa ꝼramit utan þat ſem klerk·
legar bækr banna þviat þat er natturuligt at menn ſe nu ſmaſmuglarí ſem ꝼræði bækrnar
ꝺꝛeiꝼaz nu viðara. lꜳta ꝼroðer klerkar hveriar bækr ſem þeir ꝼinna at ſnara til þeirar
þioðar tungu ſem i þi lanꝺi talaz ſem þa eru þeir. æigi at æinſ hverſu tala ſkal. hellꝺꝛ ok iam·
vel hverſu hverr ſtaꝼr hlioðar með lǫngu hlioði eða ſkǫmmu hǫꝛðu eða linu. ok hvat hvergí
þeira heꝼer aꝼ ser ꝼall eða tima eðꝛ þeim ſem ꝼẏrer honum ſtenꝺꝛ ok epter ſem ẏðꝛ mun ſẏnt
verða i þeim greinum ſem ſiðar eru ſkriꝼaðar epter þeira manna upp tekinni ſtaꝼaſetningar
reglu ſem ver hẏggium vel haꝼa kunnat oꝛꝺograꝼꝼiam ok þo at ſína ꝼiguru haꝼi hverr þeiꝛ·
ra til ſinnar ſagnar þa ſẏniz monnum aller þeir ꝼagrliga ſkipat haꝼa. heꝼer hverr ſett ſtaꝼina
epter þeiri tungu ſem þeir haꝼa talað. ok þo at þeira verk ſe ſaman boꝛín þa bregðꝛ ekki
þeira annarſ reglu. ſkal ẏðꝛ ſẏna hinn ꝼẏrſta letrſ hꜳtt ſua ritinn epter ſextan ſtaꝼa ſtaꝼ·
roꝼí i ꝺanſkri tungu epter þvi ſem þoꝛoꝺꝺr runa meiſtarí ok ari preſtr hinn ꝼroði haꝼa ſett
i motí latinu manna ſtaꝼroꝼí er meiſtarí priſcianus heꝼer ſett. haꝼa þeir þi ꝼleiri hlioðſ greí·
ner með hverium raꝺꝺar ſtaꝼ ſem þeſſi er tungan ꝼatalaðꝛí ſua at þat ma unꝺerſtanꝺa með
hlioði umbæẏgiligu hvoſſu ok ſlioꝼu sva at einnar tiðar ꝼall værí i hvaru tveggia ſtaꝼ·
roꝼí til þeſſ at ſkallꝺín mætti þa miukara kveða epter nẏ ꝼunꝺinni letr liſt. enn haꝼa
æigi hvert oꝛðzſkrípí þat ſem ꝼoꝛnſkallꝺin nẏttu en hꜳlꝼu ſiðꝛ auka i enn verrum oꝛðum en aðꝛ
haꝼa ꝼunꝺín verít. þviat vanꝺara var þeim að tala ſem ekki hoꝼðu ꝼyrir ser enn þeim ſem nu haꝼa
ẏmiſligar ꝼręði bękr. enn vel ma nẏta at haꝼa epter þeim heití ok kenningar æigi lengra reknar
enn ſnoʀi loꝼar. leiti epter ſem vanꝺligaz þeir ſem nu vilía ꝼara at nẏium hattum ſkallꝺſkapar
hverſu ꝼegrſt er talat enn æigi hverſu ſkiott er oꝛt þviat at þvi verðꝛ ſpurt hverr kvað þa er ꝼra liðꝛ
enn æigi hverſu lengi var at verit ok þeir ſem nu vilia með nẏiu kveða haꝼi ſmaſmugul ok huos
ok ſkẏgn hugſunar augun að ſia hvað ẏðꝛ er nu ſẏnt i þeſſum ꝼraſǫgnum.

I ꝼleſtum lonꝺum ſetia menn a bækr annat tveggia þann ꝼroðleik er þar innan lanꝺz
heꝼer gioꝛz eða þann annan er minniſamligaztr þikker þo at annarſ ſtaðarhafi hellðꝛ
gioꝛz eða lǫg ſin ſetia menn a bækr hverr þioð a ſína tungu en aꝼ þvi at tungurnar
eru ulikar hverr annaʀi. þær þegar er óꝛ æinni ok hinni ſomu tungu haꝼa gengiðz eða græinz þa
þarꝼ ulika ſtaꝼi i at haꝼa enn æigi ena ſǫmu alla i ǫllum Sem æigi rita grikker latinu ſtoꝼum
girzkuna ok æigi latínu menn girzkum ſtoꝼum latínu ne enn hellꝺꝛ ebreſker menn ebꝛeſkuna hvar·
ki girzkum ſtoꝼum ne latínu hellꝺꝛ ritar ſínum ſtoꝼum hverr þioð ſina tungu. Hverega
tungu er maðꝛ ſkal rita annarrar tungu ſtoꝼum þa verðꝛ ſumra ſtaꝼa vant aꝼ þi at æig
ꝼinnz þat hlioð i tungunni ſem ſtaꝼerner haꝼa þeir er aꝼ ganga. enn þo rita enſker menn enſku·
na latinu ſtoꝼum ǫllum þeim er rettræðer verða i enſkunni. en þar er þeiꝛ vinnaz æigi til þa haꝼa
þeiꝛ við aðꝛa ſtaꝼi ſua marga ok þeſſkonar ⸠ ⸡ ⸌ ſem þarꝼ⸍ en hina taka þeiꝛ oꝛ er æigi ero
rett ræðer í malí þeira. nu epter þeira ꝺæmum allz ver erum æinnar tungu þo at gioꝛz haꝼi miǫk
onnur tveggia eða nakkvað bááðar til þeſſ at hægra verði at rita ok leſa ſem nu tiðiz ok
a þeſſu lanꝺi bęðí log ok ættvíſi eða þẏðingar helgar eða ſua þau hín ſpaklegu ꝼræðí er
ari þoꝛgilſ ſon heꝼer a bøkr ſett aꝼ ſkẏnſamlegu viti þa heꝼer ek ok ritað oſſ iſlenꝺíngum
ſtaꝼroꝼ bęði latinu ſtoꝼum ǫllum þeim er mer þottí gegna til vꜳrſ mꜳlſ vel ſua at rett
ræðer mættí verða ok þeim oðꝛum er mer þottí i þurꝼa at vera en oꝛ varu tekner þeir er æigi
gegna atkvæðum værrar tungu. Or eru tekner ſamhlioðenꝺꝛ nokkurer oꝛ latinu ſtaꝼ·
roꝼí enn nokkurer i gioꝛꝼer raꝺꝺar ſtaꝼer enn ǫngver oꝛ tekner enn i gioꝛꝼer miog marger þviat váár
tunga heꝼer ꝼleſta alla hlioðſ eða raꝺꝺar. nu aꝼ þi at ſamhlioðenꝺꝛ megu ekki
máál eða atkveðí gioꝛa æiner við ſik æigi ſua at þeir megi naꝼn haꝼa æn raꝺꝺar ſtaꝼí enn
að raꝺꝺar ſtaꝼnum æinum ſier hverium ma kveða ſem hann heiter ⸠ ⸡ ok að honum kveðꝛ í
hveriu maalí ok þeir bera ſua tign aꝼ ſamhlioðonꝺum ſem almættí aꝼ halꝼmættí. þa he·
ꝼi ek því ꝼẏʀí ſetta þa bæði í ſtaꝼ roꝼi ok i umræðu her nu. við þa hlioð ſtaꝼí. u.
er ꜳðꝛ voꝛu i latínu ſtaꝼroꝼí. a e í o u. þar heꝼi ek við gioꝛꝼa þeſſa ſtaꝼí ꝼioꝛa er
her eru rítner nu. ǫ ę ø ẏ. Ǫ heꝼer lẏkkíu aꝼ ae en hringinn aꝼ oe þviat hann er aꝼ þeira hlío·
ðí tveggía ſaman blanꝺinn kveðinn mínnr opnum munní enn a. en meiʀ enn o. ę er rítínn
með lẏkkíu aſ enn með ollum vextí eſ ſem hann er aꝼ þeim tueím ſamꝼellꝺꝛ mínnr opnum mun·
ní en a en meir enn e. Ø hann er aꝼ hlioðí eſ ok oſ ꝼellꝺꝛ ſaman minnr opnum munní kve·
ðínn en ę ok meir enn o Enꝺa ritinn aꝼ því með kviſtí er ok með oſenſ hríng. Y er aꝼ
roꝺꝺu iſ ok uſ goꝛr at æínní rǫꝺꝺu kveðinn minnr opnum munní enn í ok meír en u. ok ſkal
aꝼ því ena ꝼẏʀí kviſl aꝼ hǫꝼuð ſtaꝼſ ve ſem aðꝛ er þeim i ſtaꝼ roꝼi ſkipat. nu ma

verða at því at nokkur ſvari ſua ek ma ꝼull vel leſa ꝺanſka tungu þo að la·
tínu ſtoꝼum rettum ſe ritað ma ek þo at likínꝺum ráða hve kveða ſkal þo að æigi ſe aller
ſtaꝼer rett ræðer i þvi er ek leſ ræki ek æigi hvart þu rítr ø þítt eða a eða ę ẏ ok u.
en ek ſvara sva. eigi er þat runanna koſtr þo at þu leſer vel eða raðer vel að likinꝺum
þar ſem runar viſa oſkẏrt. hellꝺꝛ er það þinn koſtr enꝺa er þa æigi ǫꝛvænt at þæẏ·
gi leſa ek vel eða mínn makí eꝼ ſa ꝼinnz eða ræða ek vel at likínꝺum til hverſ enſ retta ꝼæ·
ra ſkal eꝼ ꝼlere uega ma ꝼæra til rettz enn æinn veg þat ſem a æinnveg er þo ritað ok æigi
ſkẏrt a kveðit. ok ſkal geta til ſem þu letz þat vel kunna. enn þo að aller mætte nakkuað
rett oꝛ gioꝛa þa er þo víſ von at þæẏgi vilí aller til æinſ ꝼæra eꝼ malí ſkipter allra he·
llꝺz i logum enꝺa tel ek þik þa æigi haꝼa vel ſvarað er þu lætr æigi þurꝼa i varu mꜳlí þer·
ſa níu raꝺꝺar ſtaꝼí. a ǫ e ę i o ø u ẏ. allra hellꝺz eꝼ ek klẏꝼ oꝛ þeſſum níu ſex gꝛeí·
ner enſ ꝼioꝛða tigar þær er ſítt mꜳl gioꝛí hverr eꝼ glogt eru ſkilðar. nu mun ek þeſſa
ſtaꝼí ætta. allz æíngí gꝛeín er enn í gíor a meðal enna ſǫmu tueggia ſamhlíoða ſetia
ſitt ſinn hvern. enn ſẏna ok ꝺæmí geꝼa hve ſitt mal gioꝛí hverr þeiꝛa við enna ſǫmu ſtaꝼa
ꝼulltíng i enn ſama ſtað ſettr. hverr ſem annar ok a þann veg ſua geꝼa ꝺæmí ⸠⸡ oꝼ allan
þenna bekling a enna likuztu gꝛeína þeiꝛa er a ſtoꝼunum verða gioꝛvar. Sar ſǫr ser
ſær ſoꝛ ſør ſur ſẏr. Sár veittí maðꝛ mer æítt ſøꝛ moꝛg veitta ek honum. Soꝛ goðinn ſor
eín ſøren. Sur eru augu ſẏr ſlik ꝺuga betr en ſprẏngí ẏr. en nu elr hverr þeſſa ſta·
ꝼa níu annan ſtaꝼ vnꝺer ſér eꝼ hann uerðꝛ í neꝼ kueðinn enꝺa verðꝛ ſu græín ſua ſkẏr að
hon ma ok mali ſkipta ſem ek ſẏní her nu epter ok ſete punct ꝼyrir oꝼan þa er í neꝼ eru
kveðner. har hȧr rǫ ro þel þėl ꝼęr ꝼėr iſa iſa oꝛar ȯrar øra øra þvat þvȧt . hár uex a kvíkenꝺum enn hꜳr er ꝼiſkr. Rǫ er æitt tre ur ſegl víðum
enn rǫ er hẏrning húſſ. þel er a hneꝼa bunꝺnum eða hlutr ꝼellꝺar enn þel er ſmíðartol
annat er þat er ſauðꝛinn heiter ꝼęr enn annað þat er hann ꝼær lambí i ſæ ſkẏia ꝺeillꝺ þa er ver
komum í íſa. Ǫrar eru urækter oꝛar. Spakt ſkẏllꝺí hið ellzta barn þvi at hið ellra
ma øra hið øra. þar var tu at er ꝼiaðꝛ kilæðít þvat þriggia ſẏna auſtr mun ek
þerer ſẏna. nu verðꝛ þetta allt ſaman raꝺꝺar ſtaꝼanna a ȧ ǫ o e ė ę e i i o ȯ ø ø
u u y ẏ en þo að ek rita æigi ꝼleirí raꝺꝺar ſtaꝼí enn raꝺꝺernar ꝼunꝺuz i voꝛu ma·
lí atian gioꝛvar oꝛ ꝼimm latinu roꝺꝺum þa er þo gott að rita þat að er grein enn ꜳ
raꝺꝺar ſtoꝼum bæðí þeim er æðꝛ uoꝛu i ſtaꝼroꝼi ok þeim oðꝛum er nu eru i gioꝛꝼer gꝛein
ſu er mali ſkipter hvart ſtaꝼr er langr eða ſkammr ſem grikker rita i ǫðꝛu likneſkí
langan ſtaꝼ enn i ǫðꝛu ſkamman. Sua rita þeir e ſkaman. en ſua langan

ſem ſia ſtaꝼr er H þannveg o ſkammann. ⸠ ⸡. enn þann veg langan
Þa gꝛæin vil ek enn ſẏna þviat hon ſkipter mali ok iaꝼnt ſem hinar ꝼẏʀí ok merkia ena
longu með ſtrẏki ꝼra hínum ſkommum. Fár ꝼar rȧmr ramr ol ǫl von vǫn seþu
ſéðu. ꝼrȧmer ꝼra mer vėr ver venez vænez vil víl minna mínna gȯð goð
móna mȯna goðreði goðꝛęðí mønꝺí mǫnꝺi ꝺura ꝺura. runar rúnar
ꝼlẏtr ꝼlẏtr bꝛẏnna bꝛynna. Far heíter ſkiper enn ꝼær nokkurſkonar nauð. ʀammr
er ſterkr maðꝛ enn ræmr enn hæſe. ǫl heiter ꝺꝛẏkkr enn ól er banꝺ. Tungan er ma·
línu vǫn enn að tǫnnunum er bitzinſ vón Seþu hve vel þeir ſeðu er ꝼer ſaumꝼǫꝛinni
reðu. miok eru þeiꝛ menn ꝼramer er æigi ſkammaz að taka mína konu ꝼra mer. Sva
er moꝛg við ver ſinn ver at varla oꝼ ſér hon aꝼ honum ner. Vėniz æigi goðꝛ maðꝛ
því þo að vꜳnꝺꝛ maðꝛ vęníz goðum konum. Dul vętter ok vil at lina muní
erꝼiði ok víl. huglan mann vil ek mínna hugðꝛa erenꝺa mínna Su kona gǫꝼgar
gȯð er ſialꝼ er góð. Mȯna mín móna kveðꝛ barníð við mik gioꝛa verſt hióna. vel
likuðu goðręði goðręðí. þat eru goðar árar ſem ſkallꝺ qvað ʀętt kann ræði ſlita
ræſis her oꝛ verri. leka munꝺí huſit eꝼ æigi munꝺí ſmíðꝛinn eꝼ geſtrinn kveðꝛ ꝺura
þa ſkẏllꝺí æigi bonꝺinn ꝺura. Runar heita gellter enn runar mꜳlſtaꝼer. Seþu hve ꝼlo·
tinn ꝼlýtr er ſękarlinn ꝼlẏtr. Stẏri maðr þarꝼ bẏrenn bꝛýnna enn ſa er nautunum ſkal
bꝛẏnna. nu eꝼ nokkur þeſſa greina .vi. enſ ꝼioꝛða tigar ma sva níðꝛ ꝼalla at allꝺꝛe
þurꝼí i vꜳru mælí þa ſkiotumz ek ẏꝼer ſem víſ von er eða sva eꝼ ꝼleírí ꝼinnaz
i manzenſ rǫꝺꝺu. en þat er gott að víta ſem ꝼẏr var getið er sva kveðꝛ að hverium raꝺꝺar
ſtaꝼ i hveriu malí ſem hann heiter i ſtaꝼróꝼí nema þa er hann haꝼnar ſinu eðlí ok hann ma hellꝺꝛ
þa ſamhlioðanꝺi heíta en raꝺꝺar ſtaꝼr. þat verðꝛ þa er hann er ſtaꝼaðꝛ við annan raꝺꝺar ſtaf
ſem her eru nokkur ꝺæmí nu. auſtr iarn eir. iur æẏrer vín. nu er æigi ørvænt að
ſva ſvarí nokkur mer. þar er oꝛð at þu ritar þar ę. er ꝼleſter menn rita í þa er hann verðꝛ
ꝼyrir ſamhlioðanꝺa ſettr ſem nu er ſkamt ꝼra því er þu ritaðer earn þar ſem ek munꝺa
iarn ríta eða sva i moꝛgum ſtǫðum ǫðꝛum. þa ſvara ek sva. þu heꝼer þar rett ꝼunꝺit ok
þo æigi allz getið þeſſ er þer ma ek kẏnlega þikkia ritað haꝼa ok þo haꝼa ek ꝼyrir ǫnnkoſt
ſva ritað i ꝼleſtum ſtǫðum. eꝼ ek gerða annat mal ſem þar væri ꝼull þǫꝛꝼ ok ęren eꝼní til er
kięnſka værí oꝼ þat til hverra ſtaꝼa hverr oꝛð haꝼa eðli eða a hveria lunꝺ hveria ſtaꝼi ſkẏll·
ꝺi ſaman ſtaꝼa þa væri ſu bok ǫnnur ǫll ok mikklu meírí ok ma ek aꝼ þvi æigi þat mal
nu mæla innan i þerſu en þo mun ek nokkurum oꝛðum ſvara um þetta hið æína oꝛð er
þu ſkoꝛaðer hellꝺz í ꝼyrir þi at þat hlioð er ſamhlíoðanꝺinn heꝼer eða ſa raꝺꝺar ſtaꝼr

er i hans ſtað er ſettr ok ſtaꝼaðꝛ við annan raꝺꝺar ſtaꝼ er æigi auð ſkilið þviat litið verðꝛ ok við
blanꝺít nęr eða. groeð við raꝺꝺar ſtaꝼ þann er við er ſtaꝼat. þa er þeſſ leitanꝺa hvarr sva ꝼin·
nem ver kveðit hið ſama oꝛð að ſa raꝺꝺar ſtaꝼr ſe ꝼra oðꝛum raꝺꝺar ſtaꝼ ſkilinn ok gioꝛi ſí·
na ſam ſtǫꝼon hvár er optaz er við ſtaꝼaðꝛ sva at æína ſamſtǫꝼon gioꝛa baðer. ſkallꝺ e·
ru hoꝼunꝺar allrar rẏnni eða mælſ greinar ſem ſmiðer málſ græína eða lǫgmenn laga. en þeſ·
ſa lunꝺ kvað æinn þeira eða þeſſu likt hoꝼðu hart oꝼ kraꝼðer hillꝺꝛ ox við þat ſkillꝺer gang
en gamler ſprungu gunnþingſ éarnhringar. nu þo að kveðanꝺin ſkẏllꝺí hann til at ſlita
æína ſam ſtǫꝼu i ſunꝺꝛ ok gíǫꝛa tvær ur. til þeſſ at kveðanꝺí hallꝺiz í hættí þa rak hann
þo æingí nauðꝛ til þeſſ at ſkipta ſtǫꝼunum ok haꝼa e. ꝼyrir i eꝼ hellꝺꝛ ættí í at vera en e þo
at mer litiz æigi at því. enn eꝼ nokkuʀ verðꝛ sva æínmæll eða hia máll at hann mæler a mot sva moꝛgum
monnum ſkẏnſǫmum ſem bæði letuz ſialꝼer kveða þetta oꝛð aðꝛ ek ritaða þat ok ſva hæẏra aðꝛa menn
kveða ſem nu er ritað ok þu lætr í ſkulu kveða enn æigi e þo at þat oꝛð ſe i tvær ſamſtǫꝼur
ꝺeillt. þa vil ek haꝼa æſtræð katoníſ þat er hann reð ſẏní ſínum i verſum Contra uerboſ oſ no·
li contenꝺere verbis. Sermo ꝺatur cunctiſ animí ſapientia paucíſ. þat er sva að ſkilia. hirð æigi þu að
þræta við mꜳlróꝼſmenn Malróꝼ er geꝼit mǫꝛgum en ſpekín ꝼꜳm. nu lẏk ek her um ræðu
raꝺꝺar ſtaꝼanna enn ek leíta við eꝼ guð loꝼar at ræða nakkvat um ſamhlioðenꝺꝛ.
I naꝼní ſamhlioðanꝺa hverſ ſem æínſ er nokkurr raꝺꝺar ſtaꝼr þviat hvarki neꝼner þau nǫꝼn
ne ǫnnur eingi eꝼ þeir niota æigi raꝺꝺar ſtaꝼa ſem ꝼẏr var ſagt. nu þo að þat hlioð eða
atkvæðí er ſamhlioðenꝺꝛ haꝼa megí varla æitt ſaman að kveða enꝺa ſe þo nauðꝛ at ſki·
lia hvat þeir ſtoða í málínu enꝺa ſtoði eingí þeira þat allt í málínu ſem naꝼn hans er til ſem raꝺ·
ꝺar ſtaꝼerner giǫꝛa þa mun ek sva haga naꝼní hvers þeira er aðꝛ haꝼði æigi sva naꝼn til at þa ſkal
aꝼ naꝼnínu ſkilía hvat hann ſtoðar i malínu þo að aðꝛ ſkilí æigi ſkal þat at kvæðí hverſ
þeira i hveríu mali vera ſem þa liꝼer naꝼnſinſ epter er oꝛ er tekinn raꝺꝺar ſtaꝼr oꝛ naꝼní
nu. b. ꝺ. g. h p t þeir ſtaꝼer haꝼa aꝼ því munꝺang mikit æínſ ſtaꝼſ at kvæðí at all·
ꝺꝛí ma tva ſamhlioðenꝺꝛ enſ ſama lutar ſetía í æinní ſam ſtoꝼvn ꝼyrir raꝺꝺar ſtaꝼinn.
f. l. m n. r. ſ. þeir ſtaꝼer megu haꝼa tveggia ſamhlioðanꝺa atkvæðí hverr æinn eꝼ ſua
miǫk vill at kveða ſva ſem hverr þeira er epter raꝺꝺar ſtaꝼinn verðꝛ ſettr ſem þar berꝛ vítní er ver
neꝼnum þa með sva mikklu atkvæðí ſem munꝺím ver eꝼ sva ſkẏllꝺi rita noꝼn þeiꝛa eꝼꝼ. ell. emm
enn err eſſ. ma ok minnka atkvæði þeira þo at þeir ſtanꝺi epter raꝺꝺar ſtaf í ſamſtǫꝼon ok ſe ſva
neꝼnꝺꝛ ſem þeſſa koſtar værí rítin noꝼn þeiꝛa ef. el. em. en er. eſ. ſem ek læt þa sva heita alla
ok allꝺꝛí haꝼa meir enn æinſ ſtaꝼſ at kvæðí hvern hvart ſem þeiꝛ ſtanꝺa ꝼyrir raꝺꝺar ſtaf í ſamſtoꝼun
eða epter. nema þarꝼ ek rít ſamhlioðanꝺa hverngi er ek rit með vertí hǫꝼuðſ ſtaꝼſinſ. enꝺa

ſtanꝺí hann epter raꝺꝺar ſtaꝼenn i ſam ſtǫꝼun þa læt ek þann æínn íarteína eaꝼn mikit ſem þar
værí tveir eínſkonar ok enſ ſama konar ritner til þeſſ at rit verði mínna ok ſkiotara ok bok ꝼell
ꝺꝛíugara. nu þarſ þeiꝛ ſtaꝼer ero er raꝺꝺar ſtaf heꝼer eptra i naꝼninu ſem eru. b. c. ꝺ. g. p. t
ok aꝼ þi oꝼ æẏkr æigi at kvęði naꝼnſ hverſ þeiꝛa þa ſkipti ek þar hoꝼuð ſtaꝼſinſ naꝼní ok
ſet ek þa raꝺꝺar ſtaf ꝼẏʀ til þeſſ at avkaz megí atkvæði þeiꝛa sva i naꝼninu ſem annarſſtaðar
ſkulo þeir i malínu iarteina. Skal nu hverr ſamhlioðanꝺi iammikit ſitt atkvęði leggia til lagſ við
raꝺꝺar ſtaf þann er í naꝼní hans er ſem hann ſkal haꝼa við hverngi annara er hann verðꝛ ſtaꝼaðꝛ í hveriu ma·
lí. enn ꝼyrir þvi nu at ſumer ſamhlioðenꝺꝛ haꝼa ſin likneſkí ok naꝼn ok iarteín en ſumer haꝼa
hoꝼuðſtaꝼſ likneſkí ok naꝼn ok iarteín en ſumer haꝼa hǫꝼuðſtaꝼſ likneſkí ok ſkipat ſtǫ·
ꝼum ſumra i naꝼní ok auk at kvæði bæði naꝼni ok iarteínar en ſumer hallꝺa likneſki ſinu
ok er þo minnkat atkvæði naꝼnſ þeira ok iartein ſu er þeir ſkulo haꝼa í málínu ſkal þeiri lik
er i naꝼnínu verða þa ſkal nu ſẏna leíta bæði likneſkí þeiꝛa ok sva noꝼn ꝼyrir oꝼan ritín at ẏꝼer
þat megí nu allt ſaman líta er aðꝛ var ſunꝺꝛ lauſlega um rętt ebb. che. ecc. ꝺe. eꝺꝺ
ef. eff. ge. egg. eng. ha. Ha. el. ell. em. emm. en. enn. pe. epp. b. B. c. d. ꝺ. D.
f. F. g. G. g. h. H. l. ꝇ. m. m. n. ɴ. p. P. er ⸌r⸍ er ⸌R⸍ eſ. ⸌ſ⸍ eſſ. ⸌s⸍ t. ⸌te⸍ T. ⸌ett⸍ x. ⸌ex⸍ X. ⸌exx⸍
þ. Sa ſtaꝼr er her er ritínn. C. er latínu menn ꝼleſter kalla ce ok haꝼa ꝼyrir tva ſtaꝼí ꝼyrir t. ok. ſ.
þa er þeir ſtaꝼa hann við e. ⸌⸍ eða ⸌⸍ í. ⸌⸍ þott þeir ſtaꝼi hann við a. eða o. eða u ſem k. ſem ſva ſtaꝼa ſkotar þann
ſtaꝼ við alla raꝺꝺar ſtaꝼí i latinu ok kalla che. hann læt ek ok che heita i oꝛu ſtaꝼroꝼí ok ſtaꝼa
ek sva við alla raꝺꝺar ſtafi ſem. k. eða q. en þa tek ek ẏr ſtaꝼroꝼí bꜳða ok læt ek þenna æín. C. ꝼyrir
hvarn hinna ok sva ꝼyrir ſialꝼan ſik allz þeir hoꝼðu aðꝛ aller æitt hlioð i ſtǫðum eða iarteín. enn
ꝼyrir þvi at. C. heꝼer enn ſama vǫxt hvart ſem hann er hoꝼuð ſtaꝼr ritínn eða æigi allra hellꝺz er ek rít
þa hoꝼuð ſtaꝼí ſtæʀi enn aðꝛa í rítí er æigi ſtanꝺa i verſ upphaꝼí ok ſkulo tva ſtaꝼi earteína
ok þa rit ek ꝼyrir hans hoꝼuð ſtaꝼ þenna ſtaf c. ꝼyrir því at þa heꝼr hann ſinn voxt þot nakkvat læ·
giz við. er ok æigi all ꝼiartekit til þeſſ vaxtar honum allz ſa ſtaꝼr ſtenꝺꝛ í grikſku ok heiter kappa
ok iarteiner .xx. í tǫlu þar enn her ſkal hann i mali varu ſtanꝺa ꝼyrir .cc. ſem aðꝛ ener ſmærí hǫꝼuð ſtaꝼer
iarteina tva ſtaꝼí i malí. ma hann ok i tǫlu væʀí iarteina .cc. tiræð ſem ce tvau i latinu.
aðꝛ hann værí ꝼyrir tva ſtaꝼí ſettr ok hann het che þa haꝼði hann eꝼtra e. en. c. í naꝼní ſinu. en nu ſkiptí
hann ok haꝼi e ꝼẏrſt í naꝼnínu ok heítí ekk enꝺa ſiti um ſogoꝛt. þat n er ſtenꝺꝛ ꝼyrir g hið næſta í
æinni ſamſtǫꝼu þat er minnr i neꝼ kveðit en meir i kverkr enn ǫnnur. n. aꝼ þvi at þat tekr við
blanꝺ nakkvat aꝼ g. nu gioꝛí ek þeim aꝼ þi vín veittar ſamꝼarar ſinar ok gioꝛi ek æínn ſtaꝼ aꝼ
baðum þannz ek kalla ęng ok ritk a þerſa lunꝺ ŋ̲. hann læt ek iarteina æínn ſem hina tva sva at allt
ſe eítt hvart þu rítr hringr eða hriŋ̲r nema þat er rit mínna er ſtaꝼer eru ꝼærí hvarki heꝼi ek

bꝛugðit vexti ne naꝼní a h. þviat hann ma hvarki vaxa ne þverra ne a æingí ueg ſkapaz
i ſinu atkvæði. x. ẏ. z ⁊ þeiꝛa ſtaꝼa ma þarnaz eꝼ vill i varu malí þviat æingi er æinka iar·
teín þeiꝛa allz þeiꝛ eru ꝼyrir þa æína ſtaꝼí haꝼðer er aðꝛ eru i ſtaꝼroꝼí ſumer ꝼyrir tva ſem x. ok z. ⁊ eða ̅
er ꝼyrir ꝼleiri verðꝛ ſtunꝺum. enn ſumer ꝼyrir æinn ſem ẏ eða ſtunꝺum ̅. x hann er ſamſettr i latínu aꝼ c
ok ſ. hann vil ek haꝼa sva ſamſettan i voꝛu malí ok ekki ſinn lata hann hoꝼuð ſtaꝼ vera þviat hann verðꝛ
allꝺꝛegí ꝼyrir c. tvau ne ſ. tvau ok æigi i upphaꝼí verſ ne oꝛðz ne ſamſtǫꝼunnar. ẏ hann er grickſkr
ſtaꝼr ok heiter þar vi enn latinu menn haꝼa hann ꝼyrir i ok i gricſkum oꝛðum að æínſ þo eꝼ ſkẏnſam·
liga er ritað ok þarꝼ hann aꝼ því æigi her i vꜳra tungu nema maðꝛ vilí ſetia hann ꝼyrir u þa er hann
verðꝛ ſtaꝼaðꝛ við annan raꝺꝺar ſtaꝼ ok haꝼðꝛ ꝼyrir ſamhlioðanꝺa. er þo lata ek aꝼ nu at rí·
ta hann þviat ek ſéca u þeſſ meirí þoꝛꝼ ꝼulltíngſ en oðꝛum raꝺꝺar ſtoꝼum þa er þeiꝛ verða ꝼyrir ſamhlio·
ðenꝺꝛ ſetter. z hann er ſamſettr aꝼ ꝺeleth ebreſkum ſtaꝼ ⸠ ⸡ sva ritnum ok ſettr er ꝼyrir ꝺ ok
aꝼ þeim oðꝛum er heiter ſaꝺe ok er sva ritenn. ok er ꝼyrir eſ i latinu ſettr allz hann ſialꝼr er ebꝛeſkr
ſtaꝼr er þo ſe hann i latinu ſtaꝼróꝼí ok haꝼðꝛ. þviat ebreſk oꝛð uaða opt i latinunni. honum viſa
ek hellꝺꝛ oꝛ vꜳru mꜳlí. ok ſtaꝼroꝼí þviat þo verða ꝼyrir nauzẏnia ſaker ꝼleiri ſtaꝼer i þar enn
ellegar villꝺa ek haꝼa. vil ek hellꝺꝛ rita þeim enum ꝼꜳm ſinnum er þarꝼ ꝺ ok ſ allz hann er
oꝼvallt i oꝛu malí aꝼ ꝺ ſamſettr ok. ſ. en ekkí ſinn aꝼ ꝺ ok ſ. ok er hellꝺꝛ ſamſtǫꝼon
enn ſtaꝼ ok ero ſtaꝼaðer ſaman e ok t i latinu. enn e ok þ. i oꝛu malí eꝼ haꝼa ſkẏllꝺí enn ek
heꝼi hann ſem ſizt i oꝛu malí ok ſtaꝼroꝼí þviat allꝺꝛegi verðꝛ ſu ſamſtǫꝼun sva i oꝛu malí æín
ſaman at æigi ſtanꝺí i þeiri hinni ſǫmu ſamſtoꝼun nacvar ſamhlioðanꝺi ꝼyrir e. et.
Titull heꝼer enn ekkí eðlí til ſtaꝼſ enn hann er þo til ſkẏnꝺiŋ̲ar ritz ok minnkunar ſettr ꝼyrir ẏmſa
ſtaꝼí aðꝛa. ſtunꝺum ꝼyrir æinn en ſtunꝺum ꝼyrir ꝼleírí. Set ek hann optaz ꝼyrir m. eða ſtunꝺum ꝼyrir n eða
ꝼyrir er ſamſtǫꝼon. þann er er vaxinn ͛. kanka ek til þeſſ meirí rꜳð en litil binꝺi hverr með
títlí ſem til ꝼẏnꝺiligt ok auðſkillekt þikker. Titull heꝼer þo nokkura iarteín til naꝼnſ þeſſ
er hann æ þo at hann megi æigi sva merkia aꝼ naꝼní ſem aðꝛa ſtaꝼí. Titan heiter ſol en þaðan
aꝼ er minkat þat naꝼn er tituluſ er a latinu. titull kveðum ver þat er ſem litil ſol ſe þviat ſua
ſem ſol lẏser þarſ aðꝛ var mẏrkt þa lẏser sva titull bok eꝼ ꝼyrir er ritinn eða oꝛð eꝼ ẏꝼer er ſettr.
Staꝼ þann er ꝼleſter menn kalla þoꝛn. þann kalla ek aꝼ því hellꝺꝛ the at þa er þat atkvæ·
ði hans i hveríu malí ſem epter liꝼer náꝼnſinſ er ẏr er tekinn raꝺꝺar ſtaf oꝛ naꝼní hans ſem alla he·
ꝼi ek ſamhlioðenꝺꝛ ſamða i þat mark nu ſem ek reit ſnemma i þeira umræðu. ſkal þat ſtanꝺa ꝼẏʀi
i ſtaꝼ roꝼí enn titull þo at ek haꝼa ſiðaʀ um ræðu um hann þviat hann er ſiðarſt i ꝼunꝺinn. enn
aꝼ þi ꝼẏʀ um titul at hann var aðꝛ i ſtaꝼroꝼi ok ek let hann þeim ꝼẏlgia i umræðu er honum
liker þarnaz ſína iarteín. hoꝼuð ſtaꝼ theſenſ rit ek hvergi nema i verſ upphaꝼi þviat hans

atkveði ma æigi æxla þot hann ſtanꝺi epter raꝺꝺar ſtaf i ſamſtǫꝼon. nu þo að ek haꝼa
miǫk ſkẏnꝺilega mællt um hoꝼuð ſtaꝼanna rit þeiꝛa er ꝼyrir tva ſkal æinn vera þa kalla
ek æigi rangt ne illa ritað þo að hiner tveir ſe þar hellꝺꝛ ritner er hvergi er hoꝼuð ſtaꝼr
er þo vilia ek hellꝺꝛ æinn ſtaꝼ ríta þar ſem bæði ſtoðar iamnmikit æinn ok tva til þes
ſem ek ſagða að rit verði mínna ok ſkiotara ok bokꝼell ꝺꝛiugara. enn þat væit ek æigi hvat
þa ſkal að haꝼa eꝼ sva illa verðꝛ at enn høgz nokkur í ok mæler sva þar ſem þu ritr hø·
ꝼuð ſtaꝼ æinn kveðꝛ hann eꝼ hann røðꝛ þat eða ſamhlioðenꝺꝛ tva æinſkonar ſamꝼellꝺa i eín·
ní ok enni ſømu ſamſtǫꝼu ſeger þu. þar vil ek hvarkí ríta ſamhlíoðenꝺꝛ tva ne høꝼuð·
ſtaꝼ æínn til þes að auka atkvæðít ne enn hellꝺꝛ þann ſem æigi ſe hoꝼuð ſtaꝼr til þeſſ
at minnka hellꝺꝛ rit ek æínn enſ ſama konar enſ ſama iaꝼnan ok æigi hoꝼuð ſtaꝼ ne
ma i upphaꝼí oꝛðz ok verſ ok qveði sva miok eða lítt að hveríum ſem ek ræð ſiðan. eða æigi
rækí ek að ek kveða iaꝼnmíǫk at ǫllum. hvað þa ſkal að haꝼa kvað ek. hvað þa
nema ſẏna honum sva ſkẏr ꝺæmí þeiꝛa græína er hann ſkílr engvar æðꝛ vera að þa þikkiz
hann oꝼ ſæinn verða til að mæla ſealꝼr a mot ser ok verða ꝼẏʀí að bꝛagðí að þeir er ella mun·
ꝺu ꝼiꝼla hann ok kalla ſem værí ſpakara eꝼ þegðí. nu eru her þau ꝺæmí er brꜳða ꝼangſ
ꝼunꝺuz þeir. enn ſiðan nokkuru lioſlegar til mꜳlſ ꝼærð ok ſkílníngar. Ube Ube. ſekr
ſekkr. hǫꝺu. høꝺo. aꝼarar aꝼarar þagat. þaɢað. ǫl. ǫꝇ. ꝼrame. ꝼraᴍe. vina. viṅa
krapa. kraṗa. hver. hver. ꝼuſ. ꝼus. ſkiot. ſkiott. Ube. þat eru tvau noꝼn tveggía
bok ſtaꝼa. enn Uʙe þat er æínſ manz æítt naꝼn. ſekr er ſkogar maðr. enn ſekkr er í læt. hǫ·
ꝺo þa er hǫlga trǫll ꝺo. enn hæẏrðí til hoꝺꝺu þa er þor bar hverenn. Betra er hveríum
ꝼẏʀ þagað enn annar haꝼí þaɢað. Eigí eru ǫl ǫll að æínu. Mæirí þikker ſtẏri mann·
zínſ ꝼramí enn þeſſ er þiliurnar bẏgger ꝼrammi. Sa er meſtr guðſ vina er meſt vill til
víɴa. Vaꝺa opt til kirkiu krapa þo að þar ꝼaí leið krappa. hverr kona ok karlmaðr
ſkẏllꝺu þeſſ ꝼuſ ſem guð er ꝼus. þa munu þau til goðꝛa verka ſkíot ok haꝼa
guðſ hẏlli ſkiott. nu um þann mann er ríta vill eða nema að varu mali ritið. an·
nað tveggía helgar þẏðingar eða lǫg eðꝛ att viſi eða sva hveregi er maðr vill ſkẏnſamlegha
nẏtſemí a bok nema ęðꝛ kenna enꝺa ſe hann sva litil lætr i ꝼroðleikí ꜳſtinni að hann vili ne
ma litla ſkẏnſemí hellꝺꝛ en ǫngva þa er ameðal verðꝛ enar meirí. þa leſe hann þetta
kapitlum vanꝺlega. ok bætí ſem i mǫꝛgum ſtoðum mun þurꝼa ok mete viðleitní mína
en várkẏnne ukiænſku. haꝼi ſtaꝼ roꝼ þetta er her er ꜳðꝛ ritað unnz hann ꝼær þat er
honum likar betr. a ȧ ǫ o e ė ę e i i o ȯ ø ø u u y ẏ. b ʙ c c. d ꝺ. f. f. g ɢ. ŋ̲. h. l ꝇ
m. ᴍ. n. ɴ. p. ṗ. r ʀ. ſ s. t. T. x. þ. ᷑. ᷒ ͛ ̅ 

Nu ꝼyrir því at maðꝛinn ſe ſkẏnſamlegum anꝺa ſkrẏꝺꝺꝛ ok prẏꝺꝺꝛ þa ſkilr hann ok
greiner allra lutí giǫꝛr ok glǫggra en onnvr kẏkvenꝺi. þa næẏtí ok nioti þeſſ
lanſ með guði. hiarta mannz kenner allz ok við hiartat liggr bæðí barki ok velenꝺí ok
anꝺblaſnar æðar renna þar upp ok rætaz bæði þær æðar er bera uinꝺ eða blaſtr bloð eða
lioð. Ok a annan veg hoꝛꝼa þær sva at þær mætaz við tungu rætr með því hverr er þarꝼ
ʀenn ok rǫꝺꝺ upp ꝼyrir hveriu oꝛði. þarꝼ ok með oꝛði hveriu þriar þeſſar greíner. minni ok vit Ok
ſkilning. minni at muna oꝛða atkvæðí. Vit at hugſa hvat hann vill mæla. Skilning til þeſſ
hvat i bẏr oꝛðunum. nu haꝼa þesser luter hlioð ſumer rǫꝺꝺ ok ſumer mal ſem ſagt var. Su er
æín greín hlioðſ er þẏtr veðꝛ eða votn eðꝛ ſioꝛ eða griot eða bioꝛg eða ioꝛð hrẏnr. þetta hlioð
heiter gnẏr eða þrẏmr ꝺẏnr eða ꝺunur. Sva þat hlioð er mꜳlmr mætiz eða manna þẏſſ þat
heíter ok gnẏr glẏmr eða hlẏmr. Sva þat er viðer brotna eða gneſta. þat heiter bꝛak eða bꝛeſter þetta eru
vitláuſ hlioð. enn her umꝼram er þat hlioð er ſtaꝼi æina ſkoꝛter til malſ. þat heiter ſaungr þat
eru hǫꝛpur eða onnur ſǫngꝼæri. Ǫnnvr hlioðſ græin er ſu er ꝼuglar eðꝛ ꝺẏr eða ſækvikenꝺí
haꝼa. þat heiter roꝺꝺ. heita þær raꝺꝺer a marga lunꝺ. Fuglar ſẏngia eða gialla eða klaka ok þo
ẏmſum haattum. ꝺẏra rǫꝺꝺ er greínꝺ með mǫꝛgum noꝼnum. ok kunnu menn ſkẏn hvat þikkiaz
benꝺa i ſinum lætum ſumum. Sækvikenꝺi blaſa eða gialla. allar þeſſar raꝺꝺer eru miok ſkẏ·
nlauſar sva at ꝼleſtr luti manna vití. þriðia hlioðſ græín er micklu merkiliguz er menn haꝼa
þat er hlioð ok roꝺꝺ ok maál. Maalið gíoꝛiz aꝼ blæſtrinum ok tungu bragðinu ok ſkipan var·
ranna. eꝼ maðr getr mickla malſnillꝺ þa þarꝼ þar til þrent vit ok oꝛðꝼærí ok ꝼyrir ætlun Ok
alhægt tungu bragð. eꝼ tenn eru ſkoꝛðottar ok miſſir tanngarðar. þat lẏter malit sva ok eꝼ tun·
gan er oꝼ mikil þa er mꜳlið bleſt. nu er hon oꝼ litil þa er ſa holgomr. þat kann ok ſpilla
mꜳli mannz eꝼ varrar eru æigi heílar. Muðꝛinn er leikvollr oꝛðanna en tungan ſtẏrið.
a þeim leikvelli eru reiſter þeir ſtaꝼer er allt mæl gioꝛa. ok .v. hringar eru um þa ſtaꝼi ſleg·
ner eða ſetter í maalſ hættí. i ꝼẏrſta hring eru ꝼioꝛer ſtaꝼer er heita hoꝼuð ſtaꝼer. þa ma til æinſ·
kiſ annarſ nẏta enn vera upphaꝼ ok ꝼyrir oðꝛum ſtǫꝼum. þ. ẏ. h. q. i ǫðꝛum hríng eru ſtaꝼer .xij.

þeir heita maalſ ſtaꝼer hverr þeira ma vera bæði ꝼyrir ok epter i oꝛðinu ok gioꝛer þo æingi þeira mal
aꝼ ſialꝼum ser. b ꝺ f g k. l m n p r ſ t Nǫꝼn þeira eru epter hlioð þeira. i þriðia hríng
eru xij. ſtaꝼer er hlioðſtaꝼer heita. þeſſi er græin þeira. ꝼẏrſt heita ſtaꝼer ok ſkal sva heita.
a e i o u ẏ. ǫnnur er þeira græín ſu at þeir heita limingar ok ſkal þa sva rita æ ꜵ ꜹ.
þesser þrir ſtaꝼer eru hvar tveir hlioðſtaꝼer ſaman limðer þviat þeſſi ſtaꝼr hverr heꝼer
hvern lut aꝼ hlioði hinna er hann er aꝼ gior. en þriðia græín er ſu er þeir ſtaꝼer haꝼa er
heita lauſa kloꝼar ok ſkal ſua rita eẏ ok ei þesser tveír ſtaꝼer eru ritaðer ubꝛæẏtter i hva·
rum ſtað ok gioꝛr æinn aꝼ þvi at hann tekr hlioð þeira beggia ok ꝼyrir ritz hꜳttar ſaker er þa u·
hægt ſaman at binꝺa Tolꝼti ſtaꝼr er ſkiptíngr. þat er æinn hlioð ſtaꝼr eꝼ malſtaꝼr
er ꝼyrir honum ok epter i ſamſtǫꝼun. enn eꝼ hlioðſtaꝼr er næſtr epter hann þa ſkiptiz hann i malſtaꝼ
ok gioꝛaz þa aꝼ honum mǫꝛg ꝼull oꝛð ſua ſem ía eðꝛ ioꝛð eða ioꝛ onnur ſkipting er þat
er hann er lauſa kloꝼi ſua ſem ꜳðꝛ var rítað. þa er ſua eꝼ malſtaꝼr ſtenꝺꝛ ꝼyrir honum
ok hlioðſtaꝼr epter ſua ſem bioꝛ eða bioꝛn eðꝛ biǫꝛg. a i o u. þeſſer gioꝛa æiner ſaman
moꝛg oꝛð ꝼull. enn ſkamt mal gioꝛa þeir ſialꝼer. eꝼ a gioꝛer heillt oꝛð. þa metz það
ſem þu neꝼner ẏꝼer i. o. eða u þat ſkípter um oꝛðum ſua ſem er ſatt eða uſatt. menn kalla
ẏ æinn við æ þat er veinon. kallað er ok æẏ eða æí þat er allꝺꝛegi þrẏtr. hlioðſtaꝼer
haꝼa tvenna grein þa er optlega ſkiptaz oꝛðin með. at þeir ſe ſtuꝺꝺer eða ꝺꝛegner. er þvi
betr ꝺregit ẏꝼer þann ſtaꝼ er ſæint ſkal at kveða ſua ſem her er. a þvi æri er ari var
ꝼæꝺꝺꝛ ok ér ertuð hann. þat er i minu mínní. opt ſkipta oꝛða leiðingar ꜵllu mali hvart
hinn ſami hlioð ſtaꝼr er leiꝺꝺꝛ ſkiott eða ſeint. loꝼat er þat i ritz hætti aꝼ hneigin·
gum hellꝺꝛ a lẏkkiu enn ꝼull a. ok er þa ſua. ę. o. i ꝼioꝛða hring eru tolꝼ ſtaꝼer ſua ri·
taðer. c. ʟ. ᴍ. ɴ P ʀ S T þesser ſtaꝼer eru ſetter hverr ꝼyrir tva iaꝼna ſier i ritz hætti þviat
ſum oꝛð enꝺaz i ſua ꝼaſt atkvæði at æingi mꜳlſtaꝼr ꝼær æinn boꝛið ſua ſem hꜹll eða
ꝼiall kroſſ eða hroſſ ꝼramm eða hramm. nu þarꝼ annað hvart at rita tva maalſtaꝼi eðꝛ
þenna æinn. i ꝼimta hring eru ritaðer þeir þrir ſtaꝼer er heita unꝺerſtaꝼer ð. ⸌⸍ z. ⸌⸍ x. ⸌⸍ ma þeim við
engan ſtaꝼ koma nema þeir ſe epter hlioðſtaꝼ i hverri ſamſtǫꝼun ꝼioꝛði ſtaꝼr er. c. ⸌⸍ þat er
rett hans hlioð at hann ſe i enꝺa ſamſtǫꝼu ſem aðꝛer unꝺerſtaꝼer. Titlar eru her ſua ritaðer ſem
i ǫðꝛum ritz hætti heꝼer titull ekki æínkar eðli til ſtaꝼſ hellꝺꝛ er hann til ſkẏringar ritz Sol heiter
titan heiter þaðan aꝼ tituluſ i latinu er ver kollum titul. þat er ſem litil ſol. þviat sva ſem ſol lẏser
hæím allan sva lẏser titull oꝛð rett ritin. þeser eru ꝼioꝛer hoꝼuð ſtaꝼer þ. ẏ. h q. enn þeser eru
ſex hǫꝼut ſtaꝼer obꝛæẏtter a e i o u ẏ. eru þeir ok limðer ſaman i ritz hætti. þa eru þeser .xij.
ſaman maalſtaꝼer ubꝛæẏtter. b ꝺ f g k l m n p r ſ t. þeſſer eru unꝺerſtaꝼer. c x z ẏ. ok þeira

ma miſſa í vꜳru mꜳli eꝼ vill. x. er ſamtengðꝛ aꝼ c ok ſ. i latinu. ok. hann er samtengðꝛ
aꝼ ꝺ ok ſ ok er ebreſkr ok er hellꝺꝛ ſamſtoꝼon en ꝼaſtr eru ſtaꝼaðer ſaman e ok t i latinu
enn ꝼyrir þvi nu at ſumer ſamhlioðenꝺꝛ haꝼa ſitt likneſki ok naꝼn ok iartein. enn ſumer haꝼa
hoꝼuð ſtaꝼſ likneſki ok ſkipat ſtoꝼum. enn ſumer i naꝼni ok aukit at kveði bæði naꝼnſ
ok iarteinar. enn ſumer hallꝺa likneſkí ſinu ok er þo minnkat at kvęði naꝼnſ þeira ok iarteín
ſu er þeir ſkulu bera í malínu þeiri lik er i naꝼninu verðꝛ. þa ſkal nu ſẏna leita bæði likneſ·
ki þeira ok ſua noꝼn ꝼyrir oꝼan rituð at ẏꝼer þeim megi nu allt ſaman líta er ꜳðꝛ var ſunꝺꝛ·
lauſliga um rętt. a a o ǫ ę e u u y ẏ be ebb che. ecc ꝺe eꝺꝺ. ef. b B c c d ꝺ f̣ eff
ge egg. ęng. ha Ha. f g ŋ̲ h H el ell em emm. en enn. l ʟ m ᴍ n ɴ epp er err eſ
eſſ te p pp r ʀ ſ s te ett ex eX et þe ̅ ̅ ᷑ ꝝ ᷓ ᷒ z x ok ⁊ þ. nu verðꝛ þetta allt ſa·
man ſtaꝼroꝼ kallat. þesser ſtaꝼer gioꝛa allt mꜳl ok henꝺer maalit ẏmſa ſua til at iaꝼna
ſem hoꝛpu ſtrenger gioꝛa hlioð eða eru læẏſter luklar i ſimphoníe eða þa er oꝛgan gengr
upp ok níðꝛ aptr ok ꝼramm um allan gamma þann er með ser heꝼer nítian lukla ok ꜳtta raꝺꝺer.
ok nu koma til motz þeser .v. hríngar ſtaꝼanna er ꜳðꝛ var um rætt. kallaz nu hvarer við að·
ra ſtaꝼroꝼ ok gammi ok taka nu hlioðſtaꝼer þar ſin hlioð ok raꝺꝺar ſtaꝼer rǫꝺꝺ. mꜳlſtaꝼer
malit ok ſamnaz til oꝛðanna sva margra at ekki er þeſſ mællt i heiminum at æigi ſe þeser ſtaꝼer
til haꝼðer. nu eru æingi þau lætí eða hlioð eða raꝺꝺer at æigi muni þat allt ꝼinnaz i gamanum
nu tekr ſua ꝼremí mikit um gioꝛaz er oꝛðin heꝼiaz upp ok hliomrenn uex ok raꝺꝺernar glẏmia
a. Neꝼniz ok sva ꝼremí ſǫngr er þetta heꝼer allt til ok nu þẏſſ ſia ꝼlokkr ꝼramm a leikvǫllinn
ok ollum megín at ſtẏrínu þvi er tungan heiter ok heita nu a hana til mꜳlſinſ ok oꝛðanna Ok
ſǫngſinſ at hon kveðí þat allt upp ok hon gioꝛer ſua ok hneiger ſik til ſtẏrimanzinſ ok maler sva
Oſanna ſeger hon. þat þẏðiz a vaara tungu sva. græð þu oſſ. enn þat er a ebreſku mælt ok ſtac
hana natturan til þeſſ ꝼyrir þvi at hon var ꝼẏrſt ok gekk þa um allan heim þangat til er guð
ſkiptí þeim. nu ſeger þar til at henní þotti hann vera ſtẏri maðꝛínn er hann ſkapaði hana ok aꝼ kriſtz
naꝼní er kriſtnin kolluð. Ver er kriſtner erum kollum hann hoꝼuð vært enn ver hans limer ok
liðir ok hans ſonr er ſa er hann ſenꝺi hingat i heím ok ſa er vær ꝼaðer en ver hans boꝛn. var ok
ꝼaðerinn vęnligr til at ſtioꝛna ſinum boꝛnum sva ſem bezt gegnꝺi. var þi oꝛðit oꝛ meſſ·
unní til tekit at hann viſſi hverr loꝼſongr honum þottí meſtr ꝼramm ꝼluttr þeſſa heimſ við ſik
ſialꝼan. er þar ok vꜳr hialp oll i ꝼolgín er um hans piſl er rætt ok ſꜳr er hann þolði a kroſ·
ſinum helga er oꝛ rann bæði bloð ok vatn ok i þi erum ver ſkirðir er rett truum a almattkan
guð. ok þat hans hollꝺ ok bloð er i meſſunni er ꝼramm ꝼlutt er vart ꝼarneſt þa er ver ꝼoꝛum
aꝼ þeſſum heímí. nu ſkal þat vꜳn vꜳr at vætta þeſſ at sva ꝼremí ꝼariz oſſ vel er sva verðꝛ

ſem hann heꝼer ꝼyrir ſieð at bæði ſe at hann er i ꝼoꝛ með oſſ ok ver með honum þa er ver ꝼoꝛum hæim
til ꝼoður leiꝼðar værrar. ok þa er hann heꝼer ſkipt ſinu liði ſier til hægrí hanꝺar epter
ꝺomſ ꝺag. þa ſkulum ver heꝼia upp alleluia ꝼyrir því at þat er æigi iarðneſkr ſongr. ſẏngia
þetta þa aller ſaman tíu ꝼẏlkí guðſ engla ok manna þa er almattigr guð ꝼerr meðr
ſina ꝼerð hæim i himinrikiſ ꝺẏrð ok ſkulum þa una i ſiꝼellu ſua at allꝺꝛí ſkal epter verða
með guði almatkum þar ſem hann er æ ok æ með ꝼeðꝛ ok ſẏní ok helgum anꝺa ſa er liꝼer ok riker
æinn guð oꝼ allar allꝺer verallꝺa amen. 7.
Hlioð er allt þat er um kvikenꝺiſ æẏru ma hæẏra. hlioð heꝼer margar
kẏnkviſlir ok verðꝛ hlioð þat ſem natturuliga megu æẏru greina. aꝼ ſam·
kvamu tveggia likama. Ønnur hlioðſ græín er ſu er heilug ritning ſeger
anꝺliga luti lioða. likamligt hlioð verðꝛ annat aꝼ liꝼligum lutum en annat aꝼ liꝼlau·
ſum lutum ⸠ . ⸡ hlioð þat hæẏriz
aꝼ liꝼlauſum lutum. verðꝛ annat aꝼ ræriligum ſkepnum enn annat aꝼ uhræriligum. annat aꝼ
ſamkvamu ræriligra luta ok uræriligra. aꝼ ræríligum lutum verðꝛ hlioð ſem aꝼ hǫꝼuð·
ſkepnu̅ ellꝺi vínꝺum vǫtnum. aꝼ uhræriligum lutum verðꝛ hlioð ſem ſtæinum ok mꜳlmí
eða ſtrengium ok verðꝛ þeſſkẏnſ hlioð iaꝼnan a⸌af⸍ hræríng nokkurſ likama. liꝼligſ eða
uliꝼligſ. aꝼ ſamquamu ræriligra luta ok uræríligra verðꝛ hlioð ſem þa er vinꝺꝛ
eða votn eða ellꝺꝛ ſlær með aꝼlí ioꝛð eða aðꝛa uræriliga lutí. Hlioð þat er verðꝛ aꝼ liꝼlau·
ſum lutum er ſumt ugræinílígt ſem vinꝺa gnẏr eða vatna þẏtr eða reiðar þꝛumur en ſumt
hlioð er græiniligt epter natturligri ſamlioðan þeiꝛi er philoſophi kolluðu muſicam.
ok verðꝛ þat hlioð hið æꝼſta ok hið æzta aꝼ ræring ringa þeira er ſol ok tungl ok .v. merkí·
ſtioꝛnur ganga í þær ſem planete heita. ok heiter þat celeſtiſ armonía. þeſſar ſtioꝛnur
ſagði plato haꝼa liꝼ ok ſkẏn ok vera uꝺauðligar. Græiníligt hlioð verðꝛ i liꝼlauſum lutum.
þat ſem ver kǫllum liſtuligt hlíoð. ſem i mꜳlmí ok ſtrengium ok allzkẏnſ ſǫng ok pipum. i liꝼlí·
gum lutum verðꝛ ſem i viðum ok grǫſum ok þo aꝼ ræring nokkurſ ræriligſ likama. aꝼ liꝼli·
gum lutum þeim er likama haꝼa. verðꝛ annat hlioð þat er rǫꝺꝺ heiter. enn annat þat ſem æigi er roꝺꝺ
ſem ꝼota ſtapp eða hanꝺa klapp. ok annat þvílikt. Roꝺꝺ er hlioð ꝼramm ꝼært aꝼ kviken·
ꝺiſ munni. ꝼoꝛmeraz aꝼ ix natturuligum tolom. lungun barka tungu ok tveim voꝛrum ok
tǫnnum ꝼíoꝛum. enn priſcianus kallar roꝺꝺ vera hið græínilígſta loptzinſ hogg ok æigin·
liga ſkilianligt. en ǫnnur uritanlig. Uritanlig roꝺꝺ er ſu er æigi ma ſtǫꝼum græina.
Ritanlig rǫꝺꝺ er onnur merkilig en ǫnnur umerkílig. Umerkilig roꝺꝺ er ſu er til engrar merkin·
gar er hǫꝼð. ſem bu ab bligſtrix. Merkilig roꝺꝺ er onnur aꝼ natturu aꝼ ſetning

eða ſialꝼvilia. Merkilig roꝺꝺ aꝼ natturu er barna grꜳtr eða ſiukra manna ſtẏnr eða an·
nat þvilikt. Merkilig roꝺꝺ aꝼ ſetning er ſu er ꝼramm ꝼæriz aꝼ ſialꝼvilia mannz ſem þetta
nám. maðꝛ merkir kvikenꝺí ſkẏnſamlig ok ꝺauðlig
Staꝼr er hinn minzti lutr ſaman ſettrar raꝺꝺar ſa ſem rita ma ok er ſtaꝼr kallaðꝛ i þí
ſem hæẏrer allre ſamſetning ſtaꝼligrar raꝺꝺar. þviat ver ſkiptum bækr i capítula. en capitula
i klauſur eða vers en klauſur i mꜳlſgræíner. mꜳlſgreiner i ſagner. ſagner a ſamſtoꝼur. ſamſtoꝼ ur
i ſtaꝼí. enn þo eru ergi ſtaꝼer natturuliga uſkiptílíger. þviat ſtaꝼr er roꝺꝺ. en rǫꝺꝺ er lopt
eða aꝼ loptí ꝼoꝛmerat. enn hvart ſem roꝺꝺ er lopt eða aꝼ loptí ꝼoꝛmerat. þa er hon ſaman ſett
aꝼ ſinum pǫꝛtum ſem loptið með þvi at þat er likamligt. aller likamer eru ſaman ſetter. enn
iaꝼn lutr verðꝛ aꝼ ioꝼnu eꝼní at geraz ſem hollꝺ aꝼ hollꝺí. enn ſua ſem i natturuligum lika·
mum eru nokkurer þeir luter er kallaz æín ꝼallꝺer ſem .iiij. hoꝼuð ſkepnur. ellꝺꝛ ok ioꝛð vǫtn ok
lopt ok kallaz þeſſer luter æigi æín ꝼallꝺer aꝼ þvi at þeir ſe uſkiptiliger. hellꝺꝛ aꝼ þi at hver
þeira hlutr er Iaꝼn ſinu ǫllu. ſem litill gneſtí heꝼer iaꝼna natturu hinu meſta bꜳli. sva
eru ok ſtaꝼer uſkiptiliger i miſiǫꝼnu eꝼní. eða i þa luti ſem uliker eru. þviat a ok aꝺꝛer raꝺꝺar·
ſtaꝼer haꝼa ſtunꝺum ſkamt hlioð enn ſtunꝺum langt. ok eꝼ þeir haꝼa langt hlioð þa haꝼa
þeir tva tima iamlanga. Philoſophí kolluðu ſtaꝼí elementa. þat eru hoꝼuð ſkepnur aꝼ
þi at sva ſem likamer eru ſkapaðer aꝼ .iiij. hoꝼuð ſkepnum. ſua gioꝛa ok ſtaꝼer ſaman ſetter
alla ſtaꝼlega rǫꝺꝺ. ſua ſem nokkurſkonar likama. þviat rǫꝺꝺ tekr æẏru ok heꝼer þrenna
mælíng ſem allt þat er likamligt er. þat er hæð upp ok oꝼan ok bꝛeiꝺꝺ til vinſtri hanꝺar
ok hægrí ok lengð ꝼyrer ok epter. þviat roꝺꝺ ma ǫllum megin hæẏraz. Samſtoꝼur haꝼa hæð i hlio·
ða græín. en breíꝺꝺ i anꝺa lengð ⸌í⸍ tíma. þviat hverr ſamſtaꝼa er hvart hvoſſ eða þung
eða umbæẏgilig. hvoſſ hlioðſ græín ſu er ꝼramm ꝼærð með hǫllꝺnu hlioðí ſem þeſſi ſam·
ſtaꝼa. hvat. ⸠⸡ þ⸠r⸡ung hlioðſ græín er litillatu hlioði heꝼz ok ꝺꝛegz níðꝛ i hið lægra hlioð
ſem hin ꝼẏrſta ſamſtaꝼa i þeſſu naꝼní. haræẏſti. Umbæẏgilig hlioðſgræin er ſu er
heꝼz aꝼ litillꜳtu hlioði ok þenz upp ſem hvǫſſ hlioðſ græín ſem þetta naꝼn. Rauſt.
hverr ſamſtaꝼa heꝼer ok ꝼrammꝼlutning annat hvart lina eða ſnarpa ok er ſa anꝺi her kallaðꝛ ræ·
ring ꝼramꝼlutningar ſamſtǫꝼu. með ſnoꝛpum anꝺa verðꝛ ſu ſamſtaꝼa ꝼramm ꝼærð ſem hín
ꝼẏʀí ſamſtaꝼa þeſſa naꝼnſ. þurrum. með linum anꝺa ꝼlẏtiaz ſamſtoꝼur þeſſar. langan
tíma. hverr ſamſtaꝼa er annat hvart lǫng eða ſkomm. ok ſkomm ſamſtaꝼa ſkiot ꝼramm ꝼlutt ok
heꝼer æina ⸌⸍ ꝼẏri ſamſtaꝼa i þeſſu naꝼní arí. Lǫng ſamſtaꝼa er ſeinliga ꝼr·
amm ꝼlutt ok heꝼer .ij. ſtunꝺer ſem hin ꝼẏri ſamſtaꝼa i þeſſu naꝼni ⸌⸍ ok er timí eða ſtunꝺ
kallat ꝺvǫl męlanꝺi ꝼrammꝼlutning raꝺꝺar. ⸌⸍

Staꝼr heꝼer þrenn til ꝼellí naꝼn ꝼiguru vellꝺi eða maatt. Staꝼa nǫꝼn eru xvi í ꝺanſkri
tungu i þa liking ſem grikker hoꝼðu ꝺaga. enn þo eru merkíngar þeira mẏcklu ꝼleírí.
priſcianus ſeger at hverr raꝺꝺar ſtaꝼr haꝼi .ij. eðꝛ ꝼleírí hlioð. Sua ſem æ eꝼ þat er ſkamt heꝼer ꝼer·
nar hlioðſ græiner. hvaſſa lioðſ græín ꝼyrir utan ablaſning. h. ſem her. arí. hvaſſa með ablaſning
h. ſem her. haꝼí. en þunga hlioðſ græín haꝼanꝺi langt æ. heꝼer .vi. hlioð eꝼ þat heꝼer ablaſning
h þa heꝼer þat annat hvart hvaſſa hlioðſ græín eða þunga eða umbæygiliga ſem her. likt. hið
ſama eꝼ þat heꝼer æigi ablaſning lioðar þar ſem þeſſí are aranna ara. Slikt hið ſama ma ok greí·
na aðꝛa raꝺꝺar ſtaꝼí i ok v. haꝼa því ꝼleirí greíner at þeir eru ſtunꝺum ſamhlioðenꝺꝛ ſem í
þeſſum noꝼnum. iarl vitr ok heiter v. i noꝛænu ſtaꝼroꝼí eru .v. hlioðſ ſtaꝼer ſua. ur. ᚢ oſſ. ᚮ
is ᛁ. Ar ᛆ ok er is ſtunꝺum ſettr ꝼyrir e ok er þa ſtunꝺum ſua ſem aleph eða ioth ſetiaz ꝼyrir .ij. raꝺꝺar·
ſtǫꝼum i ebꝛeſku mꜳli. ᚢ er aꝼ því ꝼẏrſt ſett að þat lioðar i vǫꝛrum. ᚮ þar næſt. hann hlioðar
i munni. ᛁ. ſtenꝺꝛ þar næſt ok lioðar i oꝼan verðum barka ſem e eꝼ hann er pontaðꝛ. þar næſt
er ᛆ ſkipat. þviat hann hlioðar i brioſtí. h. er tekit aꝼ ebreſkum ſtǫꝼum. enn latínu menn ſkipuðu
ſtǫꝼunum gagnſtaðlega þeſſum ſem her er græínt. Settu þeir a ꝼẏrſt þviat þat er næſt hínu neðſ·
ta raꝺꝺar tolí er ver kollum lungu ok þat ma ꝼẏrſt ſkilía i bernſligri rauſt. enn ᚢ er aꝼ þ⸌i⸍ ꝼẏrſt
ſkipat at þat er ꝼremſt ok meſt ſialꝼu eꝼní raꝺꝺarennar er ver hẏggium at loptiꝺ megi kal·
la. ok haꝼa aꝼ þvi hvarer tveggiu meiſtarar vel ok natturlega ſkipat ſtǫꝼunum i ſinu mæ·
li. Raꝺꝺar ſtaꝼer þeser heꝼiaz aller aꝼ ſínu lioði en leggiaz i ſamlioðenꝺꝛ reið ok ſol.
Samhlioðenꝺꝛ eru .xij. í runa mꜳlí. .v.. þeir er nalæger raꝺꝺar ſtoꝼum eru kallaðer
hálꝼraꝺꝺar ſtaꝼer aꝼ uꝼroðum monnum þviat þeir haꝼa meiri liking raꝺꝺar ſtaꝼa ok mer·
kiligrí hlioð enn aðꝛer ſamhlioðenꝺꝛ. þat er ᚱ ᚿ ᛘ ᛚ ᚠ kalla ſumer menn með þeſſum ſtǫꝼum
telianꝺe i latinu ſtaꝼroꝼí þviat hann heꝼer ſitt hlioð aꝼ raꝺꝺar ſtaꝼ ſem aðꝛer þeſſkẏnſ ſam·
hlioðenꝺꝛ. Priſcianus ſeger æigi ræða mega ſtaꝼſinſ merking hvart hans naꝼn heꝼz aꝼ raꝺꝺar·
ſtaꝼ eða aꝼ æiginligum ſem merka ma i þeſſu ſtaꝼroꝼí ok moꝛgum oðꝛum er naliga heꝼiaz aller
ſtaꝼer aꝼ ſínu lioðí hvartveggía raꝺꝺar ſtaꝼer ok ſamlioðenꝺꝛ ok hallꝺa ꝼullkomliga ſinum
merkingum. i þeſſu eru .v. ſtaꝼer þeir er ver kollum ꝺumba ſtaꝼí þat eru. ᚠ ᚦ ᚴ ᛐ ᛒ ok eru þeſſer
ſtaꝼer æí aꝼ þvi ꝺumbar kallaðer at þeir haꝼi ekki hlioð. hellꝺꝛ aꝼ þi at þeir haꝼa litið
hlioð hia raꝺꝺar ſtoꝼum i þa liking ſem ſa maðꝛ er kallaðꝛ eíngiſ hꜳttar aꝼ goðꝛi ætt
er litt er mentr hia ſinum goꝼgum ꝼrænꝺum.
Annat til ꝼelli ſtaꝼſ er ꝼigura
ok er þat mẏnꝺ eða voxtr ſtaꝼanna sva gioꝛr ſem her er ritað. þriðia til ꝼelli ſtaꝼſ er
mꜳttr ok er þat ſialꝼ ꝼrammꝼlutning ſtaꝼa ok merking þeira. ꝼyrir þann ſama mꜳtt ſtaꝼanna
eru ꝼunꝺin noꝼn þeira ok ꝼigurur. sumer meiſtarar kalla hið ꝼioꝛða ſkipanar til ꝼellí

ſtaꝼſ. enn þat kallaði priſcianus æinn part þann er mætti ſtaꝼſinſ hæẏrer. þeſſa ſtaꝼi ok þeiꝛa
merkíngar compileraði minn herra vallꝺimar ꝺana konungr með ſkiotu oꝛðtaki a þeſſa lunꝺ
Sprengꝺ mannz hǫk ꝼlẏði tuvi boll. ᛋᛕᚱᛂᚿᚵᛐ ᛘᛆᚿᚿᛋ ᚼᚮᚴ ᚠᛚᛦᚦᛁ ᛐᚢᚢᛁ ᛒᚮᛚᛚ. her er
ſol ꝼẏrſt ſkipat ꝼyrir. ſ. latínu ſtaꝼ ok z girðzkan ſtaꝼ ok kollum ver þat kneſol ok sva er goꝛt
ꝇ. enn z heꝼer natturliga i ser tveggia ſtaꝼa hlioð t. ok ſ. eða ꝺ ok ſ. ok aꝼ þi hvargi ſtaꝼr x ok z
ritaðꝛ i runa mꜳli eða i ꝼoꝛnu latinu ſtaꝼroꝼí. nu eru þeir ſtaꝼer aꝼ þvi i ſtaꝼrof
ſetter at ſkiotara þikker at rita epter hellꝺꝛ æinn ſtaꝼ enn tva. þar næſt ſtenꝺꝛ ᛒ ok er biar·
kan sva at þat ſtenꝺꝛ ꝼyrir b latinu ſtaꝼ ok heꝼer ſa runa ſtaꝼr .ij. ꝺumba ſtaꝼi i ser þa er þat
hlioðar ꝼyrir. enn aꝼ því eru belger opner gioꝛꝼer a biarkaní þa er þat hlioðar ꝼyrir p at þat ſkal
meir ſunꝺꝛ loknum vǫꝛrum neꝼna enn b. þar næſt ſtenꝺꝛ ᚱ ꝼyrir r latinu ſtaꝼ ok er æinn
aꝼ þeim er hꜳlꝼraꝺꝺar ſtaꝼer eru kallaðer. þar næſt ſtenꝺꝛ e ok hlioðar ꝼyrir tveim raꝺꝺar·
ſtǫꝼum ᛂ ok ᛁ ok kalla girker þann ſtaꝼ ꝺiptongum. þat er tvihlioðꝛ a noꝛrænu ok eru ꝼioꝛer
ꝺiptongí i latínu ſtaꝼroꝼí enn i runum .v. Diptongus er ſaman liming tveggia raꝺꝺar·
ſtaꝼa i æinni ſamſtoꝼu þeira er baaðer hallꝺa aꝼli ſinu. þeser eru limíngar ſtaꝼer i ru·
num ᛂ ꝼyrir ae. ᚢ ꝼyrir au. ᛂᛁ ꝼyrir e. ok i ok er ſa ꝺiptongus ekki í latínu. æẏ ᚮ ꝼyrir e ok o ok er hinn
ꝼioꝛði ꝺiptongus i latínu ok er hann æigi i runum. sumer raꝺꝺar ſtaꝼer eru ꝼyrer ſkipaðer í ſam·
límíngu ſem a ok e. enn ſumer eru epter ſkipaðer ſem e ok í o ok v ok eru þeir raꝺꝺar ſtaꝼer
natturuliga ꝼyrir ſkipaðer i ſamanlimíngum er nalægt hlioð haꝼa hinu innzta raꝺꝺar
toli mannzinſ enn hiner epter ſetter er nærri ſtanꝺa i lioðſ greín raꝺꝺarennar ſem a ꝼyrir a ok v
enn e ꝼyrir e ok o ok u aꝼ þvi at þat hlioð er grannara er nær brioſtinu ſtenꝺꝛ ok ꝼẏr ſtenꝺꝛ
enn hitt ꝺigrara er ꝼramar ſkapaz ok meira heꝼer rúm er ok hægra þat hlioð ꝼyrir at ſetia í
ſamliming er ꝼẏr ſkapaz. enn hitt epter er ꝼoꝛmeraz. a latinu er ꝺiptongus. ꝼyrir .iij. ſaker
ꝼunꝺinn. ꝼyrir hlioð. ꝼegrð ok ſunꝺꝛ græín ok ſaman ſetning. enn i noꝛænu ꝼyrir tvenar ſaker
ꝼẏrer græín ok hlioð ꝼegrð. ꝼyrer græínar ſaker er ꝺiptongus ꝼunꝺinn i noꝛrænu ſem i þerſum
noꝼnu̅m. mer ok ſer. at græina þau ꝼra ꝼoꝛnoꝼnum ſer ok mer ok oðꝛum þilikum. enn ꝼyrir hlioðs
ꝼegrð er ꝺiptongus ꝼunꝺinn ſem her. løkr øgr. þviat ꝼegra þikker hlioða hellꝺꝛ en lækr
ægr. þar næſt ſtenꝺꝛ ᚿ ok er hon aꝼ þeim er hꜳlꝼraꝺꝺar ſtaꝼer heíta. þar næſt ſtenꝺꝛ
ᚴ ok er þat ꝼyrir tva ſamhlioðenꝺꝛ k ok g. þar næſt er ᛐ ſtunginn ok ſtenꝺꝛ ꝼyrir ꝺ latinu ſtaꝼ.
að ſlikum hættí eru aller runa ſtaꝼer ſetter i þeſſum oꝛðzkviðum ok munum ver þat æigi ꝼramar
græína þviat æigi er nauðzẏnligt þvi eru þeser .iiij. runa ſtaꝼer ſetter ꝼyrir tva ſamhlioð·
enꝺꝛ at þeir ſamhlioðenꝺꝛ haꝼa likara hlioð enn aðꝛer sva ſem g ok k. ſ ok z b ok p. ꝺ. ok t.
Samſtaꝼa er ſamꝼẏllig ſtaꝼa ſetning með æínum anꝺa

ok æinni hlioðſ greín o ſunꝺꝛ greíniligha ſaman ſett ok ꝼramm ꝼærð. Samſtaꝼa heꝼer
iiij. tilꝼelli ſtaꝼ eða tǫlu anꝺi ok tið ok hlioðſ greín. þviat hverr ſamſtaꝼa heꝼer ſkamma tǫlu
æinn ſtaꝼ eða ꝼleiri ok heꝼer æingí ſamſtaꝼa i latínu ꝼleiri enn .vi. enn i noꝛænu megu
æigi ſtanꝺa ꝼleiri i æinni ſamſtoꝼu enn .viij. eða .xij. ſem ſønnzkr ok ſtrennzkr. i latinu
ſtanꝺa .ij. ſamhlioðenꝺꝛ hið ꝼleſta ꝼyrir raꝺꝺar ſtaꝼ enn .iij. epter. enn i noꝛęnu megu ſt·
anꝺa þrir ſamhlioðenꝺꝛ ꝼyrir raꝺꝺar ſtaf enn .v. epter ſem ſkilia ma i þeim noꝼnum er ꝼẏr
varu rituð. þeſſar ſamſtoꝼur gera meſta ꝼegrð i ſkꜳllꝺſkap eꝼ æinn raꝺꝺar ſtaꝼr er
i tveim ſamſtǫꝼum ok hiner ſǫmu epter ſetter ſem her. ſnarpr garpr ok kollum ver þat aðalhenꝺ·
íng. enn eꝼ ſinn raꝺꝺar ſtaꝼr er i hvari ſamſtoꝼu enn aller æiner ſamhlioðenꝺꝛ epter
ſem her. valſkr rǫſkr. þat kollum ver ſkothenꝺing. þeſſar henꝺingar þikkia þa bezt
ꝼalla eꝼ tvær ſamſtǫꝼur eru i hvarí ſǫgu ok hinn ſamí ſe raꝺꝺar ſtaꝼr i ꝼẏrri ſam·
ſtǫꝼu ok sva ſamhlioðenꝺꝛ þeir ſem ꝼẏlgia. enn ǫll æín en ſiꝺaʀi ſamſtaꝼa ſem her. aller
ſnialler ok eru henꝺingum ꝺiktuð ritin i latinu ſkallꝺſkap ſem þetta. Ante chaoſ virgí·
num in ꝺigeſte moliſ aꝺ huc ẏle grauíꝺa ſetu magne prolís. þeſſar ſǫmu henꝺingar
eru ok ſettar i noꝛænu i þeim hættí er ver kǫllum runhenꝺu ſem ſnoꝛri quað
Ormſ er glatt galla með gumna ſpialla. latinu klerkar haꝼa ok þeſſa henꝺing i verſum
er þeir kalla conſonancía ok ſkal hinn ſami raꝺꝺar ſtaꝼr vera i eꝼſtu ſamſtǫꝼu hvarrar tveg·
giu ſagnar ſem her. eſtaſ terraſ þeſſar henꝺingar er litt gæẏmt í noꝛrænum ſkallꝺſkap þegar
er ꝼleiri ſamſtoꝼur eru i æinni ſǫgn en æín.
Annat tilꝼelli ſamſtǫꝼu er tið
þviat hverr ſam ſtaꝼa heꝼer hvart æina tið eꝺꝛ tvær sᷓ"›va ſem priſcianus ſeger at ſumar
ſamſtoꝼur haꝼa hꜳlꝼa aðꝛa ſtunꝺ eða hꜳlꝼa þríðíu ſtunꝺ en ſumer .iij. Skama ſtunꝺ
heꝼer ſu ſamſtaꝼa er raꝺꝺar ſtaꝼr hennar er natturuliga ſkammr ok komí æigi tveír ſamlio·
ðenꝺꝛ epter ſem arí apí. hꜳlꝼa aðꝛa ſtunꝺ heꝼer ſu ſamſtaꝼa er vera ma hvart er vill long.
eða ſkomm ſem ꝼẏri ſamſtaꝼa. hvatra ſpakra. tvær ſtunꝺer heꝼer ſu ſamſtaꝼa. hꜳlꝼa
þriðiu ſtunꝺ heꝼer ſu ſamſtaꝼa er æinn ſamhlioðanꝺi kemr epter raꝺꝺar ſtaꝼ natturle·
gha langan. hiol. ſol. þriar ſtunꝺer heꝼer ſu ſamſtaꝼa er tveiʀ ſamhlioðenꝺꝛ ſtanꝺa
epter langan raꝺꝺarſtaꝼ ſem her. bíoꝛſ ſtórſ. en þo ſetía nu veranꝺi klerkar i verſa gioꝛð
allar ſamſtǫꝼur annat hvart æinnar ſtunꝺar eða tveggía. þriðia tilꝼelli er anꝺí þviat hverr
ſamſtaꝼa heꝼer annat hvart linan anꝺa eða ſnarpan. Anꝺi er kallat ræring ꝼramꝼlut·
ningar ſamſtoꝼu. Snarpan anꝺa heꝼer ſu ſamſtaꝼa er með ꝺigrum anꝺa er ꝼramm ꝼlutt
ſem þeſſar ſagner. hrauſtr hoꝛſkr. ok þær aðꝛar er ablꜳſningar noti er í upphaꝼí ſkipaðꝛ.
h er kallaðꝛ merking eða notí ablaſningar. þviat hann er æingi ſtaꝼr ꝼyrir ſik ꝼullkomínn hvarkí

ſamhlioðanꝺí ne raꝺꝺar ſtafr Linan anꝺa haꝼa þær ſamſtoꝼur er æingi ablaſnin·
gar noti er i upphaꝼí ſettr. ſem her ioꝛð ok armr. enn þo þikker betr ſama í noꝛænum
ſkallꝺſkap at annat hvart haꝼi ablaſning baðer ſtaꝼer ok hlioð ſtaꝼr þeira eða æingi þeiꝛa. Fioꝛ·
ða tilꝼelli ſamſtǫꝼu er hlioðſ græín ok er hlioðſ greín her kolluð rekilig hlioman raꝺꝺa·
rennar í merkiligri ꝼramm ꝼæríng. hverr ſamſtaꝼa heꝼer ſem priſcianus ſeger hvart hvaſ·
ſa hlioðſ græín eða þunga eða umbæẏgiliga. Su ſamſtaꝼa heꝼer hvaſſa hlioðgrein er heꝼz
aꝼ litlu hlioðí ok enꝺiz í hvaſſara hlioð. ſem þeſſar ſamſtǫꝼur. var þar ok er hon ſua
m͛erkð O. þunga hlioðſ greín heꝼer ſu ſamſtaꝼa er heꝼz aꝼ litlu hlioði ok enꝺiz i lægra hlioð
ſem þeſſar ſamſtoꝼur enar ꝼẏri. hara ſꜳra ok er ſia lioðſ græin sva G. Umbæẏ·
giliga hlioðſgræín heꝼer ſu ſamſtaꝼa er heꝼz aꝼ litlu hlioði ok ꝺꝛegz upp i hvaſſara lioð
enn niðꝛ at lẏktum i lægra ſem þeſſar ſamſtǫꝼur. árſ ſarſ. ok er ſu lioðſ græin sva noteruð.
hlioðſgræín merker hæð ſtaꝼligrar raꝺꝺar. en anꝺi ꝺigrleik hennar ſem ſkilia ma at hvern
raꝺꝺar ſtaꝼ verðꝛ at neꝼna meir með ſunꝺꝛ loknum munni. eꝼ ablaſning ꝼẏlger. Tiðar til·
ꝼellí merker lengð ſamſtaꝼligrar raꝺꝺar ſem ꝼẏʀ var ſagt. enn með þvi at þeſſkonar græiner
hæẏra litt noꝛęnu ſkallꝺſkap at ꝼleſtra manna ætlan. þa tala ek þar um ekki ꝼleira að
ſinni.
Sǫgn er hinn minnzti lutr ſamanlaðinſ mꜳlſ ok er hun lutr
kallaðꝛ æinn aꝼ þi mꜳlí er ꝼullkomið ſen heꝼer. en ſu ſǫgn eða ſa lutr er aꝼ alþẏ·
ðu rumliga kallaðꝛ oꝛð. Ariſtotíles en ſpakí kallar tva parta mꜳlſgreinar naꝼn
ok oꝛð. þviat þeir gioꝛa meðal ſin ſamtengðar ꝼullkomna mꜳlſ græín ſem her maðꝛ reinn
enn meiſtarí priſcíanus telr viij parta mꜳlſgreinar. þeſſa. naꝼn ok ꝼoꝛnaꝼn. oꝛð ok viðꝛ·
oꝛð. hluttekning ſamtengíng ꝼyrer ſetning ok meðal oꝛpning ok græiner hann glogglega nattu·
ru hvers þeira. hann er lutr mꜳlſgreínar ſa er veiter æigínligan eða ſamæigínligan hví·
ligleik hverium likama. hann er æztr allra ſagna. þviat þat er sva ſem eꝼní eða grunꝺvǫllr allz
mꜳlſ. þar næſt er oꝛð er ſkrẏðer ok ꝼoꝛmerar naꝼnið sva ſem mẏnꝺer. þat ſkẏrer til ꝼelli
naꝼnſgioꝛð eða pungt⸌pining⸍. Foꝛnaꝼn er ſett i ſtað naꝼnſ ſem hlæẏtiſ maðr ꝼyrir meiſtara. ok merker
iij. perſonur. en naꝼn merker æína. Viðꝛ oꝛð ꝼegrir ok enꝺer oꝛð i þa liking ſem viðleggian·
leg oꝛð ⸠⸡ ⸌noꝼn⸍ gioꝛa við unꝺer ſtǫðlig noꝼn ſem her. Sterkr maðꝛ berſt rauſtlegha. hlut·
tekning er ꝼra ſkilið oꝛði i þvi at hon merker ꝼǫll ok kẏn ſem naꝼn. enn i þi ſkilz hon ꝼra
naꝼní at hon merker gioꝛð ęða pining ok heꝼer ẏmſar ſtunꝺer ſem oꝛð. Samtenging knẏter
ſaman noꝼn eða aðꝛa parta ok ſialꝼar mꜳlſgræíner. ſem her er kveðit. hringr ok ꝺagr að
þingi. Fẏrer ſetning er æiginlig til at þiona ꝼǫllum naꝼnſinſ ſem her. til borgar a ſkipi.
meðal oꝛpning ſẏner hugþokka mannz ok er hon iaꝼnan ꝼra ſkilð ǫðꝛum poꝛtum ſem her. veí. haí

Donatus kenner i ꝼẏri bok ſinni natturu allra parta þeira er haꝼa
þarꝼ i rettu latinu maalí ok ma æingi maðꝛ ꝼullkomlega vel ſkilia ok mæ·
la þa tungu nema hann kunni þeſſa bok. aðꝛa bok gioꝛði hann um loſtu mꜳlſínſ þa er
verða kunnu i latinu mꜳli ok þeim ſkallꝺſkap ok að lẏktum um ſkruð þat ok ꝼagrenꝺí er
verða ma i ſǫgnum ok mꜳlſgreínum. þvi ritaði hann um loſtu maalſinſ at ſa æinn ma mę·
la eða ẏrkia ꝼagrliga er veit bæði loꝼ ok lǫſt i malínu ſem mælt er. Malum non vitatur
niſi cognítum. Eigi ma allan loſt varaz nema hann ſe ꝼẏri kenꝺꝛ. i þeſſi bok ma gioꝛ·
la ſkilia at ǫll er æin maalſ liſtín ſu er romverſker ſpekingar namu í atheníſ borg a grikk·
lanꝺi ok ſnero ſiðan i latinu mal ok ſa hlioða hꜳttr ok ſkꜳllꝺſkapar er oðinn ok aðꝛer aſie·
menn ꝼluttu noꝛðꝛ hingat þa er þeir bẏgꝺu noꝛðꝛ haalꝼu hæímſinſ ok kenꝺu monnum þeſſ
konar liſt a ſina tungu ſua ſem þeiꝛ hoꝼðu ſkipat ok numíð i ſialꝼu aſia lanꝺi þar ſem
meſtr var ꝼegrð ok rikꝺomr ok ꝼroðleikr verallꝺarennar.
Barbariſmus er kallaðꝛ æinn laſta pollr mꜳlſgreinar i alþẏðu mꜳlí en ſa er i ſka·
llꝺſkap kallaðꝛ metaplaſmus. Barbariſmus ꝼekk aꝼ þi naꝼn at þa er romverſkir
hoꝼðingiar hoꝼðu unnið naliga alla verollꝺ unꝺer ſina tign. toku þeir unga menn ⸠ . ⸡ aꝼ ollum þioðum ok ꝼluttu þa i róm ok kenꝺu þeim mæ·
la romverſka tungu. þa ꝺꝛogu marger unæmer menn latinu epter ſinu æiginligu maalí
ok ſpilltu ſua tungunni. kolluðu romveriar þann mꜳlſ lǫſt barbariſmum. þviat þeir neꝼnꝺu
allar þioðer barbaroſ utan girkí ok latinu menn. Barbari voro kallaðer ꝼẏrſt aꝼ longu
ſkeggí ok ſaurgum bunaði. þær þioðer er bẏgðu a haꝼum ꝼiǫllum ok þẏkkum ſkogum. þviat ſua
ſem aſiona þeira ok bunaðꝛ var uꝼagrligr hia hæverſku ok hirðbunaði ⸠ . ⸡ latinu ſpekinga. en þi villꝺu romveriar at allar
þioðir næmí þeira tungu at þa væri kunnarí þeira tign. ok þo at rikín ſkiptiz er ſtun·
ꝺer liðí mætti allt ꝼolk vita at þeira ꝼoꝛellrí heꝼði romverium þionat.
Barbariſmus verðꝛ tvær leiðer i mꜳlſ ꝼrammꝼlutning ok i letrí. hann heꝼer .iiij. kẏnqviſ·
ler. við lagning ok aꝼtekning ſkipting ⸠ ⸡ ok umſnuning. þat ma verða í
æinum ſtaꝼ ok ſamſtǫꝼu ok tilꝼerlun ſamſtǫꝼu. ſtunꝺ ok hlioðſgreín ok ablaſning. Barba·
riſmus er með ǫllu ꝼlẏianꝺi i alþẏðligu mali ok i ſkallꝺſkap. er hann ſtunꝺum leẏꝼðꝛ ꝼyrer
ſaker ſkrauz eða nauzẏnia. um viðꝛlagning ſtaꝼſ verðꝛ barbariſmus ſem egill qvað Erumk
auðſkiæꝼð omun lokrí mágar þoꝛiſ mærðar eꝼní vínar mínſ þviat valig liggia tvenn
ok þrenn a tungu mer. her er aꝼtekinn hinn ſiðarſti ſtaꝼr i tveim noꝼnum ꝼyrir ꝼegrðar
ſaker þviat þa þikker betr hlioða þeſſar ſamſtoꝼur i kviðu hætti. at þær haꝼi ⸌⸍ umbæẏ ·

giliga greín hellꝺꝛ en hvaſſa. iij. eru ſamſtoꝼur i viſu oꝛðí ok ma þvi at her ſe barba·
riſmus i hlioðſ græína ſkiptí. i aꝼtekning ſamſtǫꝼu verðꝛ barbariſmus ſem qvað harekr í
þiottu. Raðið heꝼig at riða rinlæẏgſ heðan mínum. þviat oꝼ margar verða ella ſamſtǫꝼur
i viſu oꝛðí. um viðꝛlagning ſamſtǫꝼu verðꝛ barbariſmus ſem qvað auðun illſkiællꝺa. maðꝛ
ſkẏllꝺí þo mollꝺar megia hverr oꝼ þegía kenni meiðſ þo at kẏnni klepp ꝺǫgg hꜳrſ log·
gvar. Her er ſett megia ꝼyrir mega ok aukit æinum ſtaꝼ ok gior long samſtaꝼa aꝼ ſkammre. þviat
ella hlaðaz æigi rett qveðanꝺi i viſu oꝛðí. um viðlagning ſamstoꝼu verðꝛ barbarismus ſem glumr qvað
en ek veit at heꝼer heitið hans broðer mer goðu ser oꝼ ſlikt til þeiꝛa ſeggꝼiolð hvaðar tveggí
her er hvaðar tveggí ſett ꝼyrir hvartveggí til þeſſ aꝺ qveðanꝺi hallꝺiz i visu orði um ſtaꝼa
ſkipti verðꝛ barbarismus ſem aʀnoꝛr qvað Sumar hvern ꝼrekum erní. her er hvern ſett ꝼyrir hvert til þeſſ að
kveðanꝺi hallꝺiz ok ma her kalla bęði ſtaꝼa ſkiptí ok ſamſtǫꝼu. i ſtaꝼa ſnuning verðꝛ
barbarismus ſem her. Reið bꝛẏnhillꝺar broꝺer boꝛt ſa er hug æí ſkoꝛtí. her er boꝛt ſett ꝼyrir bꝛott
ok ſkipt ſtoꝼum at r ſtenꝺꝛ næſt. t. til þeſſ að henꝺingar ſe iaꝼn háꝼar ok er þetta sva i æí·
num ſama ſtaꝼ ok ſamſtǫꝼu um ſtunꝺar viðlagning verðꝛ barbarismus ſem qvað eiliꝼr guðꝛunar ſon
varu vonꝺ ok mẏrar verðꝛ hitt at þau ſkerða ſvelſ var ꜳꝺꝛ um alla ol toꝛraðin
hola. hann kallar toꝛraðin ǫl vǫnꝺ ǫl ok gioꝛer langa þeſſa ſamſtǫꝼu ǫl til þeſſ aꝺ henꝺ·
ingar ſe iaꝼnhꜳꝼar. um ſtunꝺar aꝼ ꝺꝛatt verðꝛ barbarismus ſem her. Svanr þẏrr bæint til
benía bloðſ vinꝺara roðꝛí. Vinꝺara er ſett ꝼyrir vínꝺ ára roðꝛí þat er ꝼlugr þeſſi ſam·
ſtaꝼa er ſkǫmm gioꝛ ꝼyrir ꝼegrðar ſaker þviat þa hlioðar betr. þar ok ſu ſkallꝺſkapar gꝛeín
er opt þikker vel koma ok menn kalla oꝼlioſt. um hlioðſ gꝛeina ſkiptí verðꝛ b̅arbarismus ſem einar
qvað Viſt erumk hermꝺ a heſti heꝼer ꝼlioð eꝼ vill goðan. her ſkal annat aꝼ rꜳða en mællt
er. ok er bæði bꝛæẏtt með mꜳli ok ſunꝺꝛ tekningum ok hlioðſ græínum ok ſkal ſua ſkilia. Viſt
erumk hermꝺ a heſtí. legg ek a io reiði þokka goðan. her er mꜳli ſkipt ok ſkal ſua punc·
ta ok ſunꝺꝛ taka. Legg ek a ioꝛeiði þokka goðan. her er ſení ſkipt. heꝼer ꝼlioð eꝼ vill
konu ma na. her er mali ſkipt. konu mæna. her er ſení ſkipt ok hlioðſ græínum. ma na
her er hvoſſ hlioðſ gꝛeín ẏꝼer baðum ſamſtǫꝼum ok er her bæði ſkipt hlioðſ greinum ok aꝼ·
tekning hlioðſ græinar. þviat hvǫſſ hlioðſ græin er gioꝛ aꝼ umbæẏgiligrí ok tekin sva aꝼ
þung hlioðſ græín. um viðꝛ lagning hlioðſ græinar verðꝛ barbarismus ſem ſkraut oꝺꝺꝛ qvað eꝼ
væri bil bꜳru bꝛunninſ logſ ſu er unnum opt gioꝛi ek oꝛða ſkipti æínrænlega a
bænum. her er benum ſett ꝼyrir bęnum. enn um viðꝛlagning ablaſningar verðꝛ barbariſmus ſem ſtarkaðꝛ
gamli qvað þann heꝼi ek manna menzkra ꝼunꝺit hring hæẏianꝺi hrammaztan at aꝼ·
li. her er hrammaztan ſett ꝼyrir rammaztan. at qveðanꝺí hallꝺiz i balkar lagi. um aꝼ·

tekning ablaſningar verðꝛ barbarismus ſem her. Loꝼðung gekk at lakkar lanꝺ herr i graſnerro.
lakkar er ſett ꝼyrir hlakkar at qveðanꝺí hallꝺiz. enn verðꝛ barbariſmus a ꝼleiri vega ok eru þær ꝼí·
gurur sva kallaðar. Moecaciſmus lapꝺaciſmus iotaciſmus. þeſſar ꝼigurur verða um uꝼagra
ſaman ſetning ſtaꝼanna ok eigna ſumer þeſſa lǫſtu ſoloeciſmo. þeſſar ꝼigurur toku na·
ꝼn aꝼ æiginligu naꝼni ciſmus. þat er bꝛugðning eða ſpell. Moecaciſmus er þat eꝼ ſamtenging
ſagna verðꝛ aꝼ optligri saman loſtning æinſ ſtaꝼſ ſem her. bæima mærum hæimí ok kǫl·
lum ver þat gioꝛt a ſtꜳl eꝼ ameðal verðꝛ henꝺinga. Lapꝺaciſmus er þat eꝼ tvau u ſetiaz
ꝼyrir æínu eða æinn raꝺꝺar ſtaꝼr ſtanꝺi millí tveggia. v. ſem her. Stenꝺꝛ aꝼ ſtꜳla lun·
ꝺi ſtẏrr þoꝛrǫði ꝼẏrí. Iotaciſmus er þat eꝼ æinn ſamlioðanꝺí ſtenꝺꝛ epter raꝺꝺar ſtaꝼ
eða epter annan raddar ſtaf eða millum tveggia addar ſtafa ſem her. haꝼði iarl þar er aðan eingi mann
unꝺ ranní. Ok ſem qvað olꜳꝼr leggſ ſon Fræẏiu angann læẏiar. enn telr ꝺonatus þat lǫſt
með barbarismo eꝼ tveir raꝺꝺar ſtafer iamlanger ſtanꝺaz hið næſta i tueím ſamſtofum ſem her. þoꝛði
iðia oꝛða. þann loſt kallar hann colliſíones eꝼ. m. ſtenꝺꝛ millum tveggia raddar ſtafa ſem æẏvinꝺꝛ
qvað Barum ullr um alla imun laukſ a hauka. þat kallar hann ok hinn ſama lǫſt eꝼ onnur
ſamſtaꝼa í níðꝛlagi oꝛðz er ioꝼn eða lik upphaꝼí þvi er epter kemr ſem æínar qvað har·
ðan þẏtr a hvítum harm ſolborgar armí Sua ok eꝼ tveír ſamhlioðenꝺꝛ rennaz i motí
i tveim ſamſtoꝼum ſem her. Her liggia brot beggia bruðꝛ ſtrẏkvinna ſuða. ok ſem þetta
Her ꝼregna nu hẏgner hioꝛ ꝼlaug brímſ ꝺꝛaugar. þeſſa lǫſto telr ꝺonatus aꝼ þvi barbarismo
að þeir verða í æinni ſamſtǫꝼu þo að ſtærri ſagner ſpilliz aꝼ þvi.
Soloeciſmus er lǫſtr i ſaman ſettu mælí. gioꝛr i motí reglom rettra mꜳlſ greína ok
verðꝛ ſoloeciſmus i tveim poꝛtum eða ꝼleirum. enn barbarismus i einni ſogn ſem ꝼẏʀ er ritað. Soloe·
ciſmus ꝼekk naꝼn aꝼ borg þeiri er ſoloe var kollut enn nu heiter pentapoliſ. þeirar borgar
lẏðꝛ ꝼoꝛ til athenaſ i girklanꝺ at nema þar mál ok þa ſpilltu þeir hvarri tveggio tun·
gunni með váánꝺum oꝛða ꝺrættí ok kǫlluðu girker þenna mꜳlſ loſt ſoloeciſmum aꝼ borgin·
ni ſoloe ok cíſmoſ. þat er ſlita eða ſunꝺꝛ ſkoꝛning at vꜳru maalí þviat ſa lǫſtr ſleit malſíns
parta þa er ſpilltu tveím tungum. þat er ok merkíanꝺa at oꝼroðer menn ætla iaꝼnan bar·
bariſmum vera þat er ſolociſmus er að rettu ſem þa eꝼ nokkur maðr ſeger ꝼra konu eða karlmanni
ok kallar þar hann er hon ſkal vera eða heilſar þar æinum er ꝼleiri eru eða ꝼleirum þar er æinn er.
ok annat þvilikt. þviat hverr ſem kallar hann þar er hon ſkal vera þa gioꝛer hann loſt i bæðum þeſ·
ſum noꝼnum. Slikt hið ſama hverr ſem heilſar þar moꝛgum er æinn er. gioꝛer ſoloeciſmum
a millum margꝼallegrar tǫlu ok æinſligrar. Solociſmus verðꝛ annat hvart í mꜳlſ poꝛtum eðꝛ
i til ꝼellum partanna ok gioꝛiz þat a ꝼioꝛar leiðer. Viðꝛlagning ok aꝼ tekning ſkipting ok um·

ſnuning. Sua ſem metaplaſmus kallaz i ſkaallꝺſkap ſa lǫſtr er barbariſmus heiter i alþẏꝺ·
legu maalí ok þikker hann ſtunꝺum ꝼegra ſkꜳllꝺſkap. Sua hið ſama er ſoloeciſmus i ſkallꝺ·
ſkap ſettr ꝼyrir ſkruðſ ſaker er hann þa kallaðꝛ ſcema. i mꜳlſ poꝛtum er ſoloeciſmus. þa er annaʀ
partr er ſettr ꝼyrir oðꝛum ſem her er queðit. Hringleſter gekk hrauſtan hverium kunnr at gunni
her er þetta naꝼn hrauſtan ſett ꝼyrir þeſſu viðꝛ oꝛði hrauſtlíga Stunꝺum verðꝛ ſoloecismus þa er
ſama partr er uviðꝛkæmíliga ſettr ſem Iarlſ ſkꜳllꝺ qvað hoꝼðum ver þa er hakon er að
hioꝛ rogi ꝺꝛogum. þu rauðt ſkoglar ſkẏia ſkoð ꝼoꝛuſtu goða. her er i ꝼyrir ſetning ꝼyrer aꝼ ſett.
at ꝼelli parta eru .xij. hvilígleikr. ſam iaꝼnan. kẏn. tala. mẏnꝺ ꝼall. perſona merking
tið. ſam okan. mꜳttr. ſkipan. i ǫllum þeſſum til ꝼellum verðꝛ ſoloecismus enn þo man ek ꝼa aꝼ
þeim rita. Soloecismus verðꝛ i hviligleik naꝼna ſem ſnoꝛrí qvað Bẏſkup hæẏr a bæran brag þatt go·
ꝼugſ mattar. her er ſam æiginligt naꝼn biskup ſett ꝼyrir eigínligu naꝼní guð munꝺar. i ſamiam·
nan verðꝛ ſoloecismus ſem her. ʀann hræꝺꝺari hranna hẏrbríotr ꝼra ſtẏr liotum. her er ſamiaꝼnan·
ligt naꝼn hræꝺꝺarí ſkipat ꝼyrir hręꝺꝺꝛ ſettlegu naꝼní. um kẏnia ſkiptí verðꝛ ſoloecismus ſem
i haꝼliða maalum. ʀiſtu tviꝼala ꝼar ðu i buð hinnig þu ert mꜳlꝼengi mikit her er hvar·
ginligt kẏn ſett ꝼyrir karlmanligu kẏní. i talna ſkipti verðꝛ ſoloecismus ſem aʀnor qvað Yppa
raðumz ẏðꝛu kappí iota gramr i kvęðí ꝼliotu. her er margꝼallíg tala ſett ꝼyrir æín·
ꝼallꝺligri. i ꝼalla ſkiptí verðꝛ ſoloecismus ſem her. þvi heꝼig hæitið mæẏ mæt›ri meſt nema
hamlan breſtí. her er rægíligt ꝼall ſett ꝼyrir giæꝼilegu ꝼalli ok kollum ver þenna loſt oꝛðkolꝼ
I tiða ſkipti verðꝛ ſoloecismus ſem þioðolꝼr qvað Leiðar langer ꝺauða limar illa mik ſtilliſ
barut menn hinn mæra magnuſ i groꝼ ꝼuser. i perſona ſkipti verðꝛ ſoloecismus ſem qvað hallꝺoꝛr ſk·
vallꝺꝛí. Orkit aala serkiar elꝼeſtiſ þik meſtum ætt berr gramſ oꝼ grimma gagn prẏðꝛ ſig·
urðꝛ magní. Her er annaʀ ꝼioꝛðungr mæltr til annaʀar perſonu ok kollum ver þat við mælt
enn annaʀ ꝼioꝛðungr ſeger ꝼra hinni þriðiu perſonu ok kollum ver þat hlið mælt. að ſlikum
hættí verðꝛ ſoloecismus i oðꝛum ꝼǫllum partanna. með barbarismo ok ſoloecismo eru talꝺer tiu leſter þeir er
ſva eru kallaðer. Acirologia. catenſaton pleonaſmoſ. periſología. matrologia tan·
tologia. eclipſiſ tapinoſiſ cathoſinteton amphibologia. Acirología er uæigin·
lig ſetning oꝛðz ſem her er qveðit. Vætti ek harmſ nema hitta hǫꝼuꝺ gullz naím ꝼullu
her kallar ſkꜳllꝺit vętt harmſinſ þeſſ er hann kviꝺꝺi ok er þetta oꝛð ek vęttí gagn·
ſtaðlega ſett. þviat þat er nattura mannzinſ at vętta ꝼagnaðar enn kviða við harmí. þeſ·
ſi lǫſtr hæẏrer barbarismo þviat þat verðꝛ i æinni ſogn. enn þvi hæẏrer hann ſoloecismo at hann verðꝛ i mꜳls·
gꝛeín milli þeſſa oꝛða tveggia. venter ok kviðir. Catenphaton er kollut oꝼogr
ꝼramꝼlutning ſtaꝼanna eða ſamſtaꝼna i einu oꝛði eða ꝼleirum ſem ꜳðꝛ er ritað þa

er ſu ſamſtaꝼa er ꝼẏrſt ſett i enu ſiðaʀa oꝛðí er ſiðarſt var ꜳðꝛ eða hinn ſamí raꝺ·
ꝺar ſtaꝼr ok sva þeir er epter koma i bꜳðum ſamſtǫꝼum ſem ſighvatr qvað Foꝛ oꝛ vik æ
vꜳrí. þat hæẏrer miǫk þeſſum leſti eꝼ ſa er niðꝛ lagſ ſtaꝼr i æinni ſogn er ꝼẏrſtr er ſkí·
paðꝛ i þvi oꝛði er epter kemr ſem ſnoꝛri qvað Skiallꝺbrakſ ſkẏlia millꝺum ſkipreiðu mer hei·
ða. þenna loſt kollum ver þreſkǫllꝺ. þat er catenphaton eꝼ maðr æignar uviðꝛkvęmiliga
oðꝛum lut þat ſem anar æ ſem her. Skið gekk ꝼramm at ꝼlæði ꝼloðſ i hreggi oðu. her er
kallat at ſkip gengi. enn þat er æiginligt monnum eða kvikenꝺum. Sa lǫſtr hæẏrer catenpha·
ton er ver kǫllum nẏkrat eða ꝼinngalkat ok verðꝛ þat meſt i nẏgioꝛꝼíngum ſem her. Hringtæler
gaꝼ halu hlẏr ſolar mer ꝺẏra. oſſ kom hrunꝺ til hanꝺa hræpollz ꝺꝛiꝼin golli. ſut þa
er herianſ hattar. her er exin kolluð i ǫðꝛum helmingí trollkona ſkiallꝺar eða valkẏria
enn oðꝛum helmingi ſut híalmſinſ ok er sva ſkipt likneſkium a hinum ſama lut ſem nẏkr ſk·
iptiz a margar leiðer. pleonaſmus er hegomlig viðlagning oꝛðanna um þat ꝼramm ſem ꝼullu
mꜳlí hæẏrer ſem kolbæinn qvað munꝺi mer ꝼyrir ſtunꝺu mikit oꝛðalag þikkia um ellꝺ grenni
unnar æẏrum ſlikt at hæẏra. þetta naꝼn æẏrum þarꝼ æigi til ꝼullz mꜳlſ þviat ekki vit mannz
hæẏrer nema æẏru. Periſologia er hegomlig viðꝛlagning oꝛðanna þeira er ekki merkingar·
aꝼl haꝼa með þvi mꜳli ſem upp er tekit. þat heꝼi ek ſagt er ſialꝼr viſſag ꝺulðꝛ ꝼer ek
hinſ er ꝺꝛengr þeger. her þarꝼ æigi hið ſiðara mꜳl. þviat þat ma ſkilia eꝼ maðr ſeger þat ſem hann veit
at hann þeger ẏꝼer því er hann veit æigi. Matrologia er kǫllut langt ſen þat ſem tekr unẏtſam·
legha luti til þeſſ mælſ ſem ſkꜳllꝺit talar. er þeſſi ꝼigura viða ſett i onꝺverðum kvæðum
ſem arnor qvað i magnuſſ ꝺꝛapu. Seínkun verðꝛ þa er hlæbarðz hanka hnika áár hin
liota bæra. her ſeger hann ꝼra hrakꝼoꝛum ſinum. enn þat hæẏrer ekki konungſ loꝼí. þeſſi ꝼigura verðꝛ
ok eꝼ maðꝛ talar þoꝛꝼum ꝼleira um hinn ſama lut ſem guðbꝛanꝺꝛ. qvað i ſvǫlum. upp
ſetr mǫkk hinn míkkla moð ꝼiallz uerollꝺ alla. Tantologia er þat eꝼ hín ſama ſogn
er optar tekín enn til hæẏrer eða merking ſem qvað ſnęglu hallí. Sva let unꝺ ſig ſeggia ꝺrot·
tinn lonꝺ ǫll lagín liðſ oꝺꝺvití. her ero tvennar konungſ kenníngar til hinſ ſama mꜳlſ þat kol·
lum ver oꝼkent. Ecliꝼſiſ er þrot nauzunlegrar ſagnar þeirar er haꝼa þarꝼ i ꝼullu mꜳ·
li. ſem her. Foꝛ hvat raaðꝛ hilmí at ꝼinna aðꝛ ſiklingr til ſættar gekk. her ſkoꝛter konungs naꝼn
eða kenning til ꝼullz malſ. Tapinoſis er minkan mikilſ lutar i mꜳlí þat er ſen auð·
ſẏner annat enn aꝼ ſkal rꜳða. ſem þioðolꝼr qvað Snart við ſæþrað kẏrtat ſik la blær a
ꝺikí. hann ſett ſæ eða haꝼ ꝼyrir þau litil vǫtn ſem eru a lanꝺi. Cachoſinteton er laſta ꝼull ſa·
man ſetning ſagnanna ſem qvað guðlaugr. Hrokk at hauga bꝛekku hotz meiʀ en til
gꜳtum ꝼyrir hẏrboði hriða hallꝺoꝛ i bug ſkiallꝺí. her er oꝼagrlega ſaman ſkipað

ſǫgnunum i þriðia víſu oꝛðí. Amphibología er eꝼanl⸠igr⸡⸌eikr⸍ ſagnarennar ok verðꝛ þat a mar·
gar leiðer ſtunꝺum um rægilig ꝼǫll ſem her. hermenn gatum hinnig hugſtinnan gram vinna.
her er eꝼanligt hvart hermenn vinna konung eða konungr hermenn ok ſkipter þi ſamanhlaðning oꝛðanna
Stunꝺum verðꝛ þeſſi ꝼigura um ſunꝺꝛ tekning oꝛðanna ſem her. þat er uſſǫꝛgum æigí
allꝺꝛbot konungſ ſkallꝺí. her ſkipter þat malínu hvart æigi er ſkipað til þess mꜳlſ er ꝼyrir ꝼerr eða hæẏrer
þat þeim oꝛðum er epter koma. Stunꝺum verðꝛ ſia ꝼigura sva at æítt oꝛð heꝼer ꝼleiri merkingar ſem
qvað olaꝼr. kenn nioti vel vennar vinr minn konu ſinnar víſt er að ꝺapr aꝼ ꝺroſar ꝺꝛengr
ok æigi lengí. her er uviſt um þeſſa ſǫgn æigí. hvart þat er viðꝛoꝛð uæiginligt eða oꝛð eí·
gínlígt. at ſlikum hættí er viða ſett i ſkallꝺſkap. þat oꝛð er ẏmſar heꝼer merkingar ok ꝼol·
gið sva mꜳlit ſem qvað hallar ſteinn. holmleggiar viðꝛ hilmír hring ſkǫglar mik þǫg·
lan. her kallar hann ꝺverg lít ok sva ꝼegrð konunnar. Alleothera er þat eꝼ ſkipt er tǫlum eða ꝼǫllum
eða kẏnium ſem ꝼẏr er ritað i ſoloecismo þeſſar ꝼigurur ꝼleſtar ꝼẏlgia meír ſoloecismo enn barbarismo.
þviat þær verða meir i mꜳlí enn i æinní ſogn. Metaplaſmus er ꝼra ſkaparí nokkurar rettrar
ræðu i aðꝛa mýnꝺ ꝼyrir nauzẏnia ſaker eða ꝼegrðar. hann heꝼer kẏnquíſler. protheſiſ er viðlagning
ſtaꝼſ eða ſamſtǫꝼu i upphaꝼí oꝛðz ſem egill qvað Vrongo varar gungniſ varar lungſ oꝼ
ſtunginn. her er við lagt v i þeſſu naꝼní vrǫngu til þeſſ at retter ſe ſtuðlar i ꝺꝛottqveðum hættí
um viðꝛlagning ſamſtǫꝼu verðꝛ protheníſ ſem her. ut reð íngolꝼr leíta ǫngreiꝼr með oleiꝼí.
her er ſamſtaꝼa logð við þetta naꝼn leiꝼr ok lengt naꝼnið ꝼyrir atburðar ſaker hræẏſti hans Au·
ꝼereſiſ er gagnſtaðlig protheſi. hon tekr aꝼ ſtaꝼ eða ſamſtǫꝼu i upphaꝼí oꝛðz ſem at v ſe aꝼ
tekit i þeſſu naꝼní ok moꝛgum ǫðꝛum ok þat hẏggium ver ꝼoꝛnt mꜳl vera en nu er þat kallat vínꝺan·
ꝺin ꝼoꝛna i ſkꜳllꝺſkap. þviat þat er nu ekki haꝼt i noꝛænu mali. Síncopa tekr a braut ſtaꝼ
eða ſamſtǫꝼu oꝛ miðiu oꝛði ſem qvað bragí gamlí. þarſ er loꝼðar lita lung vavaðar gung·
níſ. her er æín ſamſtaꝼa gioꝛr aꝼ tveim ok tekinn oꝛ e raꝺꝺarſtafr ok ſett sva þarſ ꝼyrir þar er þetta
kollum ver bragar mal i ſkaallꝺſkap. Epinteſis er gagnſtaðlig ſincope. þviat hon leggr við
ſtaꝼ eða ſamſtǫꝼu i miðiu oꝛðí ſem koꝛmakr qvað þviat mꜳlvinu minnar millꝺꝛ þoꝛketill vill·
ꝺer. her er þoꝛketill ſettr ꝼyrir þoꝛkell ok aukit tveim ſtǫꝼum naꝼnit en æinni ſamſtoꝼu til þeſſ
at kveðanꝺí hallꝺiz. Paragoge leggr við ſtaꝼ eða ſamſtoꝼu i enꝺa oꝛðz ſem aʀnoꝛr qvað Kliꝼa
let ek i koꝼur ꝺꝛiꝼu knarra minn við boꝛðin ſtinnu. her er við lagt æinn ſtaꝼr eða ſamſtaꝼa í þeſ·
ſu oꝛði knarra at kveðanꝺí hallꝺiz. Apocope er gagnſtaðlig þeſſi ꝼiguru. hon tekr oꝛ
æinn ſtaꝼ eða ſamſtofu i enꝺa oꝛðz ſem her. þvi heꝼig heitið mæẏ mætri. þat kǫllum ver oꝛðkolꝼ i ſkallꝺ·
ſkap. Siſtola gioꝛer langa ſamſtoꝼu ſkamma ſem ꝼẏr er ritat. bloðſ vinꝺara roðꝛí. Eptaſiſ
er gagnſtaðlig ſiſtole. hon gioꝛer ſkamma ſamſtofu langa ſem her ol toꝛraðin hola. þeſſi ꝼigura

heꝼer margar kẏnkviſler i verſum. enn i ſkꜳlꝺzſkap ꝼinnz hon ſiallꝺan nema oꝼ lioſt ſe
oꝛt. Bieteſis gioꝛer tvær ſamſtǫꝼoꝛ aꝼ æinni ſem bioꝛn qvað nu læt ek at þer þrioti þoꝛroðꝛ
vínum oꝛa. her eru tvær ſamſtoꝼur gioꝛꝼar aꝼ æinni. þoꝛðꝛ til þeſſ at qveðanꝺi hallꝺiz. Sine·
reſis er gagnſtaðlig ꝺieteſi ok gioꝛer æina ſamſtǫꝼu aꝼ tveim ſem ſigvatr qvað Vaſk ek til roms
i hꜳſka. her er vaſk ſett ꝼyrir var ek. at henꝺingar ſe iaꝼn haꝼar Sínalimphe tekr oꝛ
raꝺꝺar ſtaf eꝼ .ij. ſtanꝺaz hið næſta i tveim ſamſtofum ſem her. hveſ eꝼ ek hlæẏp at kruſi. her er
oꝛ tekit annat e i þeſſi ſogn hveſ ok gioꝛ æín ſamſtaꝼa aꝼ tveim til þeſſ at ſkothenꝺingar ſe iam·
haꝼar. Sinalimphe aꝼ tveim pǫꝛtum oꝛði ok viðꝛ oꝛði. ok er þat ſoloecismus Eclipſís tekr oꝛ m eꝼ
þat ſtenꝺꝛ ſiðarſt i oꝛði sva at raꝺꝺar ſtaꝼr komi epter. ok ſu ꝼigura miok i verſum. en ekki ꝼinn·
um ver hana i noꝛrænum ſkallꝺſkap. Antiteſiſ ſetr annan ſtaꝼ ꝼyrir oðꝛum ſem ſighvatr qvað
Danar ꝺꝛottinn minum ꝺǫgu oꝼ ſent at henꝺi. her er ſett n ꝼyrir r i þeſſu naꝼní ꝺǫgu. Me·
tateſis ſkipter ſtoꝼum ſem ꝼẏr er ritat i þeim oꝛðum. Boꝛt ſa er hug ne ſkoꝛtí.
Scemalexeoſ hæẏrer sva til ſoloecismum ſem metaplaſmus barbarismum i þi ǫllu er til laſta veit. en þo
er ſcema micklo meir i læẏꝼi ſettr. þviat hon þikker ꝼegra ſkꜳllꝺſkap. Scema heiter
a girzko en ſkruð a noꝛrænu. lexeoſ er ræða ok er ſcemalexeoſ neꝼnꝺ sva ſem ſkruð m·
ꜳlſ eða ræðu. Scema heꝼer xviij. kẏnkviſlir. Prolemſis er upp numning margꝼallꝺlegra luta
þeira er ſiðaʀ eru æinꝼalldlega greinꝺer ſem her. Flugu hraꝼnar tveir aꝼ hnikarſ ǫxlum huginn til
hanga enn a hræ muninn. her er þetta oꝛð ꝼlugu margꝼalliga ſett i hinum ꝼẏʀum viſu oꝛðum en
þar riker tvau æinſlig noꝼn i hinum ſiðarrum viſu oꝛðum ok ſkal sva upp taka malít. tveir hraꝼ·
nar ꝼlugu aꝼ ǫxlum hnikar. huginn ꝼlag til hanga enn muninn til hræs. Zeuma er þat er æitt
oꝛð ſtẏrer moꝛgum noꝼnum ſem her. Kroſſꝼeſtum ſe kriſtí kunnr vegr ok loꝼ unnið megn ok mættr
ſem tigner meſt vallꝺ þat er ꝼremzt allꝺri. Silemſis binꝺꝛ uiaꝼnar klauſur ſaman með einu oꝛði
ſem her. Iarlſ heꝼer hann agiætí enn ǫðlingſ koſtí. konungſ kappgírní kẏnni lanꝺreka. þat er ok hin ſama ꝼigur·
a eꝼ oꝛð ſtẏrer æinſligu naꝼní. þat er ſaman ſaꝼnanligt er kallat ſem her. Herrbuaz
hvater til ſnerru. herr eru marger menn þeir er til oꝛrosto buaz. þeſſi ꝼigura ꝼinnz ſiallꝺan í noꝛręnum kveð·
ſkap. þat er ok ſilemſis eꝼ æinn lutr hínſ ſama kẏnſ ſetz ꝼyrir mǫꝛgum lutum ſem qvað Glumr. Bꝛanꝺꝛ
ꝼær logſ ok lanꝺa lanꝺz eiriki banꝺa. her er branꝺꝛ ſettr ꝼyrir mǫꝛgum ſverðum þeim er konungi ꝼengu riki ok ꝼe
Ypozenſis geꝼr moꝛg oꝛð æinni perſonu ſem her. Hallꝺi hringtǫpuðꝛ hæꝼi ok varðveití ſtẏrk Ok
ſtaðꝼeſtí ſtẏrer himinrikiſ. Anaꝺiploſis er tviꝼallꝺan einſ oꝛðz ſem þa er verſ eða viſa heꝼz
með þeiri ſogn ſem ꝼyrir ꝼaranꝺa vers eða viſa legz ſem ſnoʀí qvað Stoꝛt ręðꝛ hann en hiarta hvetr buð·
lunga ſetri. ſetr oꝼ viſa vitran. þetta kǫllum ver ꝺrǫgur. Anaꝼoꝛa geꝼr hið ſama naꝼn ok upphaꝼ
moꝛgum klauſum ok mꜳlſgꝛeinum ſem her. hverr ꝼremr hillꝺi bara hverr er męlingum ꝼęrrí hverra

hopp að ſtærri hverr kann auð at þverra. Eparalenſis gioꝛer allt æitt upp haꝼ ok niðꝛlag
verſ ok viſu ſem her. konungr kappgiarn koſtum betri allri þioð alꝼramr. Epicenſiſ er tviꝼallꝺan
æinſ oꝛðz ſaman ſett ſem her. hellꝺꝛ vill hilmer heria enn eria. þetta kollum ver aðalhenꝺingar
i ſkallꝺſkap ok toku aꝼ þeſſi ꝼiguro upp haꝼ þeir hætter er með henꝺingum eru ſaman ſetter
ok bꝛæẏtiz þat a marga vega ſem ꝼinnaz ma i þí hꜳtta talí er ſnoʀí heꝼer oꝛt. Paranome·
on er þat er moꝛg oꝛð haꝼa æinn upphaꝼſ ſtaꝼ ſem her. Sterkum ſtilli ſtẏriar væní. þeſſi ꝼigura er
miok hoꝼð i mꜳlſnillꝺarliſt er rethoꝛika heiter ok er hon upphaꝼ til þeirar kveðenꝺí er ſa·
man hellꝺꝛ noꝛręnum kveðſkap ſem naglar ſkipi er ſmíðꝛ gioꝛer ok ꝼerr ſunꝺꝛ lauſt ella
boꝛð ꝼra boꝛðí. Sua hellꝺꝛ ok þeſſi ꝼigura ſaman kveðenꝺí i ſkallꝺſkap með ſtoꝼum þeim er
ſtuðlar heita ok hoꝼuð ſtaꝼer. hin ꝼẏʀí ꝼigura gioꝛer ꝼegrð með hlioðſ greínum i ſkallꝺſk·
ap ſua ſem ꝼelling ſkipſboꝛða. en þo eru ꝼaſter viðir ſaman neglꝺer at æigi ſe ꝼellꝺer ſem
qveðenꝺi hellꝺz i henꝺingar lauſum hattum. Sceſiſonamaton gioꝛer margar clauſur með u·
ioꝼnum ꝼǫllum ſaman hlaðnar ſem her. hliꝼ gnaſt við hliꝼ hioꝛr við mækí egg lek við egg þar
er ioꝼur barðiz. Omocopton hellꝺꝛ ſaman alla cluaſu með hinu ſama ꝼalli ſem her.
harða hvat ꝼæra hrauſta vigtama ſnarpa ſnarraða ſa gat ꝼerð ræser. Omolemíton
hellꝺꝛ ſaman margar raꝺꝺer unꝺer enu ſama ſem her. Banꝺ gaꝼ oſſ með enꝺum ilmr lẏſkala
bꜳla. þat kǫllum ver riðhenꝺan hꜳtt. hin ſama ꝼigura er i þeſſum hættí ſem ſnoʀi qvað.
Ræser glæser rokkva ꝺokkva. Políntíton er ſunꝺꝛꝺregin clauſa um ẏmiſlig ꝼǫll hínſ
ſama naꝼnſ ſem hallꝼreðꝛ qvað eitt er ſverð þat er ſverða ſverðauðgan mik gerði. Iriſmoſ gioꝛer
langa ſaman blanꝺning oꝛðanna í æínní malſgꝛeín ſem egill qvað þat er orett er oꝛpið heꝼra
ma ſkeið moꝛgu gagní ra oꝛ riðin rokkva ſtoði uell vǫnuꝺꝛ þvi er veíttí mer. her
gengr æitt maal um alla viſuna. Polinſiteton hellꝺꝛ moꝛgum oꝛðum ſaman með hinni ſo·
mu ſamtenging ſem qveðit er i grimníſ mælum. Saðꝛ ok ſvipall ok ſanngetall. Dialiton ſamlagar
moꝛg noꝼn utan ſamtenging. Ekkill eitíll ſkekkill emmer geſtill remmer heití hękingr
meiti heimí mẏſingr beímí. ranꝺoꝛr roði munꝺill rǫkkver ſolſe nokkvi hemingr hag·
barðꝛ glammi haki beimuni rakní. her eru moꝛg noꝼn enn ekki ok i millí. hin ſama ꝼi·
gura er þat ⸌er⸍ klauꝼ er kallat. eꝼ tvær ſamkenningar hæꝼa æínum lut sva at æigi ſe ok i millum
ſett ſem máni qvað hvat mun tu haꝼſ a otri hengiligr með ꝺꝛengium karl þviat kraptr þinn ꝼoꝛ·
laz kinngrar mega vinna. þat kollum ver ſviðu eꝼ ꝼleiri ſannkenníngar hæẏra æinum lut ſem her
aðꝛ ꝺiuphugaðꝛ ꝺꝛepí ꝺolga rammr með hamri gegn a gręðiſ vagna gagn ſæll ꝼaðer mag·
na Tropuſ er ꝼrammꝼęring ſagnar aꝼ æiginligri merking til oæiginligrar
merkingar með nokkurí liking ꝼyrir ꝼegrðar ſaker eða nauzẏnía. um þeſſa tropa

ſpekingar ſinar ræður ꝼyrir alþẏðu oꝛðtakí. Tropus er ſkiptr i .xviij. kẏnqviſ·
ler þær er sva heíta. Metaphoꝛa. cathacreſiſ. metalenſis. metanomia. anthono·
mía epitrepon. Sinoꝺoce. omothopeion. perípraſís. ẏperbaton. ẏperbola allegoꝛia
omozevſſis. Su er greín með þeim ꝼigurum er ꝺonatus heꝼer ſett. barbariſmus ok metapl·
aſmus verðꝛ i æínní ſogn um ſtaꝼa ſkiptí eðꝛ ſamſtaꝼna ok þeira tilꝼellí Scema heꝼer ẏm·
ſar mẏnꝺer oꝛða ok ſkilninga þat er leiðenꝺi tok i brott ok ſkẏrra mꜳlit en tropar þeſſer
ero ꝼramm ꝼæríng natturuligra ſagna ok ſena er varðveita ẏmiſligt ẏꝼer bragð mꜳlſgreina.
I ⸌t⸍ropum ſkal þria lutí hugſa ok varðveíta ꝼẏrſt
ꝼramm ꝼæring ſagnarennar til anarligrar merkingar. þar næſt uæiginlig ſam·
iaꝼnan tveggia luta. enn i þriðia ſtað ſkal hugſa nauzun eða ꝼegrð er tropinn gioꝛer
Metaphoꝛa er ꝼrammꝼæring oꝛða eða luta i aðꝛa merking. hon verðꝛ a .iiij. leiðer aꝼ anꝺ·
legum lut til anꝺligſ lutar ſem her. enn ſkinnbiarta ſkoꝛter ſkapið kannaz mer ſvanna ꝺẏr er
hon hætt at hvaru halm æín níoꝛun ſteína. her er ꝺẏr kǫllut konan er þar ꝼramm·
ꝼæring ueiginligſ lutar konunnar i annarliga merking ſem ꝺẏriꝺ er Uæiginlig liking
er þat millum ꝺẏrſ ok konu þviat ꝺẏrit er ſẏnꝺlauſt kuikenꝺi enn maðꝛinn ſkẏn·
ſamlígt ꝼyrir ꝼegrðar ſaker þotti ſkallꝺínu betr ꝼara mꜳlið ok uberari verða lǫſtrinn
at kalla marglata konu hellꝺꝛ ꝺẏr enn greína ser hvern lut þann er hon gioꝛði umann·
legha með þeim hætti eru þær kenningar er ver kollum ſannkenningar i ſkꜳllꝺſkap at kalla
manninn aaſa heítum ok kenna sva til vapna eðꝛ ſkipa eða nokkurn ꜳſa annarſ naꝼní ok þa við æign ſína nokkura ſem æẏvinꝺꝛ qvað Farma tẏſ ꝼioꝛvi næmði Iarðꝛaðenꝺꝛ a
ogloe. her er ꝼarmatẏr oðinn kallaðr. sva eru ok Iotnar ok ꝺvergar kallaðer menn eðꝛ konungar biarga
eðꝛ ſteína ſem ſkraut oꝺꝺꝛ qvað Bǫlſ munat bǫꝛ at ꝺẏlia bergþoꝛſ nǫſum oꝛum. þeſſi er op·
taz sva ſett í noꝛrænum ſkaalꝺzſkap at þeir luter er ꝼramm ꝼæraz eru kenꝺer við nokkur
til ꝼellí ſín enn þo ꝼinnz hvartveggía ſem þar er hverr konungr er kallaðr ẏngví eðꝛ þengill ok
annat þvilikt ꝼyrir tignar ſaker ꝼoꝛnkonunga enn i latínu er metaplasmus. sva optaz ſett at ꝼram ꝼęrðer
luter eru ukenꝺer enn þo ꝼinnz hvartveggia ſem oviꝺius ſeger Tiphiſ et antomeꝺon ꝺicat a·
moꝛiſ ego. hann kallar kerro giætí eðꝛ ſtẏri mann ꜳſtar. aꝼ anꝺligum lut til uanꝺligſ verðꝛ
metaplasmus ſem at kalla heſt eðꝛ ꝺẏr ſæuar eðꝛ ſkipreiða ok annat þvíkt ſem markus quaꝺ
Bioꝛn oð ꝼramm a ꝼoꝛnar ꝼloðſ haꝼſkipa gloꝺer. her er ſæuarbioꝛn ſkipit kallat. aꝼ uanꝺ ·
legum lut til anꝺligſ verðꝛ metaplasmus ſem þa er ſkip er kallat ſkið ſæuar eða vatna enn ſverð
beðia eða gata heinar Einſtigi mer heinar aꝼ uanꝺligum lut til anꝺligſ verðꝛ meaphora ſem at
kalla konu ſkoꝛðu eða þoptu gullz eða gerſema ok annat þvílikt ſem oꝛmr ſteinþoꝛſ ſon qvað

Skoꝛða var í ꝼǫt ꝼærð ꝼiarðbæinſ anar teínſ. með þeſſum ꝼigurum eru ſaman ſet·
tar allar kenningar i noꝛrænum ſkallꝺſkap ok hon er miǫg sva upphaꝼ til ſkallꝺſkapar malſ
Metaphora. er stunꝺum aptrbeíðilig en ſtunꝺum æigi. þa er metaphoꝛa aptrbeíðilig eꝼ hvern
lut ma ꝼæra til annars þat er liking er a millí ſem at kalla ſioenn ioꝛð ſkipa eða ꝼiſka eða ſę·
konunga ſem þioðolfr qvað hoꝼuð baðm þar er heið ſæí a ꝼioꝛníſ ꝼiǫllum ꝺꝛẏgði. en kalla
ioꝛð ſęꝺẏra sem markusſ qvað hiart ꝼærra væit haʀi hreinvazta ſik baztan. her er ioꝛð
kollut vazter. enn i ꝼẏrri viſu var haꝼit kallat ꝼiǫll ſækonungſ. Cathacreſiſ er kollut um·
ꝺꝛáttr annarligſ naꝼnſ ſem her Sottí reiðꝛ at rꜳðum rann æíngí þvi manna. þralẏnꝺi ſekz þręn·
ꝺum þręnſkr iarl konung ſenſkan. aꝼ atburꝺ verðꝛ epitesis ſem her. i herſka hilmiſ rikí. i ǫllum
þeſſum hattum er eiginlig liking millum viðleggianligſ naꝼnſ ok unꝺer ſtǫðuligſ ok þikker ſu ꝼigura
meſt prẏða ſkallꝺſkap þat kollum ver ſannkenning. Sinoꝺothe er merking ſu eða tropus. ma
ꝼẏlla ſkilning. þott hon merki minnr eðꝛ meir. Stunꝺum ſetr hon allt þar ſem hlut ſkal
m͛erkia aꝼ þi ǫllu ſem leiðolꝼr. qvað Mǫrðꝛ bar gull oꝛ garði gramſ þeſſ er verðung ꝼramðí
her er gull ſett ꝼyrir hringi þeim er konungr gaꝼ honum. Stunꝺum ſetr ſinoꝺoche lut ꝼyrir ǫllu þvi er
hon vill merkia ſem her. kiǫlr bꝛunn klokkr a ꝼǫlvar krapt hꜳr megín barur. her er kiolr
ſettr ꝼyrir ǫllu ſkipí. i hvarum tveggia hętti þeſſum er ueiginlig liking þviat allt er iaꝼnan ſett
ſaman aꝼ ſinum lut þat er ſkipta ma. Omotpeion er naꝼn ſem gioꝛt aꝼ hlioði. ſem her
Framm þraukuðu ꝼꜳkar ꝼioꝛer ſenn unꝺer henni. þo gat þeim en þunga þrumgaull hlaðit ǫllum
her er ꝼramm ꝼęring aꝼ hlioði til mꜳlſínſ ok uæígin likíng mílli klukku ok hlioðſ. Peripra·
ſiſ er umkringíngar mal þat er verðꝛ ꝼyrir ſkrautz ſaker í loꝼligri ræðu. en laſt mæli til þeſſ
at oꝛðtak ſe makligra. ſem egill qvað Vark ꜳr vakr bark oꝛð ſaman með malþionſ me·
gín verkum hloð ek loꝼkǫſt þann er lengi ſtendꝛ obrotgiarn i bragar tuní. hann kallar mal·
þion tunguna. her er ueiginlig liking millum þionſ ok tungu. þviat hon er lutr mannzinſ
Yperbola er ẏꝼer ganga ſannleikſ um þat ꝼramm ſem truanligt er ſem her. Hrauð i hímín upp
gloðum haꝼſ gekk ſę aꝼ aꝼlí. boꝛð hẏgg ek at ſkẏ ſkerði ſkaut rꜳnar vegr mꜳna. her er u·
eigín liking milli mǫꝛu ellꝺz ok natturuligſ loga. Yperbaton er nokkur ẏꝼer ſtigning oꝛðan·
na ſu er hættí bꝛegðꝛ. hon heꝼer .u. kẏnqviſlir. Iſterología. ⸠ ⸡ Anaſtrophí. Farentheſis.
themeſís. sínereſiſ. Iſtología er ſkipt i ſkilning oꝛðanna ok sva ſkilning þeira ſem her. briann ꝼell
ok hellt vellí. her er ſkipt mꜳlſgreínum ok ſett ſu ꝼẏri er ſiðar ſkal vera ok verðꝛ ꝼramm ꝼæring
i milli þeira ok uioꝼn liking milli parta ok mælſgreína. Sinteſis er alla leið ſaman ſte·
ẏpð ſem her. Fremí oſſ hinn er himna heim ſtẏrer ſkop ꝺẏra. her er þat mꜳl ꝼẏr er ſiðar
ſkal vera ⸠ ⸡ þviat ſa heimſtẏrer er himna ſkapaði ꝼremr oſſ nu hverſꝺaglegha

Temeſis ſlitr i ſunꝺꝛ æítt oꝛð ok ſetr annan part ſem her. Ekl vara ogn a ſtiklar oblið
ſtǫðum ſiðan. Anatropa er um ſnuín oꝛða ſkipan ſem ſighvatr qvað het þat er aller ætla aðꝛ
ſkal við því rꜳða. harer mer en ek hæẏrí hot ſkiollꝺungi motí. hann ſetr þeſſa ꝼyrirſetning
moti ⸌epter⸍ þat ꝼall er hon ſkal ꝼyrir ſtanꝺa. Parenteſiſ er meðal ſett maalſgrein at ſkipt ſení
ſem eínar qvað Einſ ma oꝛð ok bæner allz kioſanꝺa hinſ lioſa miǫk er froðr ſa er getr
goða guðſ þꝛenníng mer kenna her er annat mal milli ſett ok til leiðar fært en ſiðan lẏk·
tað hinu ꝼẏrra mali. þeſſi ꝼigura er iaꝼnan ſett i þeim hætti er ver kollum ſtællt eða alags·
hꜳtt Allegoꝛia er tropr ſa er annat merker en mælt er ſem ſveinn qvað þar kemr langſ að
lǫngum linꝺ vanði mik ſtrinꝺar leika læẏni ſika lævi a til ſęvar. þat ſkal sva ſkilia at hann
lẏktar sva þi eꝼní er hann villꝺi i kvęðínu haꝼa ſem ain kemr til ſęvar. þat er ueigin. liking
milli arennar ok kvęðiſſinſ allegoꝛia heꝼer .vij. kẏnqviſler. Ironiam. antiꝼraſim karientiſ·
moſ. enigmam. paranomiam Sarcaſmoſ. Antíſmoſ. Ironiam gioꝛer gagnſtaðligt mál
þat er hon vill merkia ſem i kuga ꝺrapu. Megín reꝺꝺerro menn við kuga meiri er tu hverium
þeira. her er uæiginlig ꝼramm ꝼæríng ok liking þviat loꝼ er með háði ſett. þeſſi ꝼigura er opt
ſett i ſkaalꝺſkap. Antiꝼraſiſ er sva ſem ironía í einu oꝛðí. þviat hon ꝺꝛegr naꝼn aꝼ gagn·
ſtaðligum lut ſem ſueinn qvað hleſ ꝺættr a við bleſu. her er ſioꝛ kallaðꝛ hler. þviat hann hlẏr al·
lra minniz. Enígma er mẏrkt ſen um læẏnꝺa liking lẏtanna ſem her eða qvað ꝼara ek ſa ꝼollꝺar
mollꝺbua a ſat naðꝛ a na. þeſſkonar ꝼiguru kollum ver gatu ok er hon iaꝼnan ſett i ſkallꝺ·
ſkap. karientiſmoſ er þat eꝼ uꝼǫgr noꝼn takaz granlega ſem egill qvað Valſ heꝼi ek vaꝼur
helſiſ valꝼallz enn ek kalla. blautr em ek bergiſ ꝼotar berr enn hluſt er þoꝛrin. Paranom·
ía er oꝛðzqoꝛ. ſa er vel þikker ſama hlutum ok tíma ſem her. Era hlumſ vant ſogðu reꝼar ꝺro·
gu hoꝛpu a iſi. þat er mælt til þeira manna er lata ſtoꝛliga enn megu litið. þar er ꝼramm ꝼæríng
ok uæiginlig liking millí mannz ok hoꝛpu. Sarcaſmuſ er hatrſ ꝼull ok uvinulig ſpot·
tan ſem h͛er. að kom ganganꝺí þar er ioꝼrar bǫꝛðuz hellt hann upp hoꝼði her er þer ſkattr
ſulltan. Sarcaſmoſ gioꝛer annat ẏꝼer bragð malſ enn i merkíng. Atiſmoſ ma allt mal
heita þat er þermlaz alþẏðu oꝛðtakí ok er ſkrẏtt hirðligri mꜳlſnillꝺ ſem egill quað
þat er urett er oꝛpit heꝼer a ma ſkeið moꝛgu gagní. hann kallar þi likt ſem a ſę ſe kaſtat
ꝼenu er hann launar æi með goðvilia vinum ſinum. þat er ꝼramm ꝼering ok oeiginlig liking
milli manz ok ſioꝼar. Omazeuſiſ er auð ſẏning æinſ lutar ok umliking annarſ lutar
þeſſ er meir er kun̅nigr. hon heꝼer .iii. kẏnqͥ"›viſler. Icon parabola. paraꝺigma. Icon
er ſamiaꝼnan tveggia perſona eða þeira til ꝼella ſem ſnoꝛri qvað herꝼanga bauð hringí hiall·
ꝺꝛ einſkopuðꝛ gallꝺꝛa gautr hvattí þo þ⸌r⸍autar þann ok hillꝺitannar oꝼ lengí vellꝺꝛ

ẏngva uſætt enn vel mættí her ſteꝼnanꝺi haꝼna hans ꝺómr vǫlunꝺꝛ romu. her er ueiginlig
liking milli oðinſ ok nokkurſ illgiarnſ manz. Parabola er ſamiaꝼnan tveggia
luta i uioꝼnu kẏni ſem qvað nikolaſſ abotí. tveir hẏgg ek at ber bæri beit narungar
hettin ſtunꝺ era líꝼſ aa lanꝺi lǫng meðal ſín æ ſtǫngu. þat kníðu ber bꜳðer bergr oſſ trua aa
kroſſi sva heꝼver allꝺin guð gollꝺit gẏðíngr ok heiðingi. her er vꜳrum herra iHu x iaꝼnat til
vínbers þers er ſenꝺi menn gẏðinga aꝼ ioꝛſala lanꝺi ꝼunꝺu þa er þeir voro æ eẏði mǫꝛk. enn kroſ·
ſinum til ſtangar þeirar er þeir bꜳru áá berit. her er ꝼramm færing ok ueiginligh liking millum
tveggia luta með miſiǫꝼnu eꝼní guðſ ſonar ok vinbers. enn ſva ſem vinberit geꝼr hinn
hæſta ꝺꝛẏkk til viðꝛ liꝼiſ monnum sva geꝼr guðſ ſon anꝺligt liꝼ ollum þeim er rett truaðer eru í
wthelling ſinſ bloðſ þeſſ er ſnẏz oꝛ vatni ok víní at hverrí rettſunginni messo. tveir menn
þeir er berit bæru merkia tvennar þioðer er at voro píningu guðſ ſonar gẏðingar ok heiðner menn
ok er þar ok kona millum iaꝼnra kẏnía. Paraꝺigma ſamiaꝼnar ꝼẏrſt nokkura lutí ok ſiðan
greiner hon þa liking ſem her. Vǫnꝺꝛ er maria mẏnꝺut meinſ ſem eplit. hreina enꝺꝛ at ieſſe
kinꝺar allz græðari kallaz. her er greinꝺ ſu ſam iaꝼnan ſem æðꝛ er upp tekin. milli þerſ
vanꝺar er ꜳron bar ok lauꝼgaðiz með auexti ok mariu ꝺrotningar er ꝼæꝺꝺi guðſ ſon umꝼram
mannligt eðli. Hnotin merker guðſ ſon ok gioꝛer þar ꝼagrar greíner. þeſſi ꝼigura er miǫk í ſkallꝺ·
ſkap ok ſpakmæli þau er vitrer menn haꝼva ꝼoꝛðum ſaman ſett.
Protheſeoſ paraloge verðꝛ þa er ǫnnur prepositio ſtenꝺꝛ þar er ǫnnur ættí viðꝛ kiæmiliga
at vera ſem þoꝛleiꝼr. qvað hoꝼðu ver i þer hakon er at hiǫꝛþingi gengum þu rauðt ſkǫglar ſkẏ·
ia ſkǫð ꝼoꝛoſtu goða. her er í ſett viðkiæmiliga sva ſem þeir heꝼði i hakoni ꝼoꝛoſtu goða.
þa ſem þeir hoꝼðu aꝼ honum. verðꝛ Ok þeſſi ꝼigura hvervitna þar ſem um ꝼyrir ſetning er ſkipt.
Liptota verðꝛ æ .iij. leiðer. ſtunꝺum merker hon ꝼramar en ſkilning oꝛðanna ſtendr til ſem eirikr við ſia qvað.
Stẏr let ſnart ok ſnoꝛri ſverð þing hꜳð verða þar er geirniðir gioꝛðu giſlungum lut þungan. enn var
æigi minna ættſkarð þat er hío barði Ok ſkal sva ſkilia at þat ætt ſkarð er barði gerði var meira enn hítt
er ꜳðꝛ er greínt. Stunꝺum er líptota ẃt þanning oꝛðanna ſu er allt merker þar er ſumt er talit ſem her.
Sprungu æigi ǫngar ut oꝛ ſuter bęum þviat hẏʀ æ hauui heítr gekk ꝼ⸌i⸍ra ſveití. her er ſagt
at æigi ǫnger menn rẏnni aꝼ bęium þar ſem aller rẏnni. Sumſtaðar merker æigi eingi nǫkkurn eða mikinn ſem her.
Fingr vann æigi engan æínſ með vatní hreinu guðz a virðum viða vinning at þvi ſinni her er æigi
eingi ſettr ꝼyrir nokkurum eða micklum vinningi. Stunꝺum ſtanꝺa tvær neitingar ꝼyrir einni iatan ſem her.
ek veit at ní neitar nẏtiu lǫgſ þuí er ꝼlẏtia meiðar geírþingſ gunnr ꝼiarðloga runni. her ſeger
ſkallꝺít at konan ſu er manni iataðiz ꝼyrir ꝼlutning ꝼǫꝛunauta ſinna neitaði ní. Tophographía

er þat eꝼ ſkallꝺit ſeger ꝼra ſtað þeim er tiðinꝺin gerðuz þau er hann vill ꝼra ſegia ſem her. Frið ſtoð
i bẏgð breðꝛí borg patera ſoꝛgum meſt æðꝛ lẏðꝛ ꝼra loſta lutgęttr i bẏ ꝼættíz. hennar ꝼostſẏſter er
bethgraphia er ꝼra huſi er ſagt. Leẏgſ ſvelgr enn etr æigi iugtanni lið manna ganga menn oꝛ mun·
ni margreptum ꝼletvargí. her talar ſkallꝺit aꝼ ſmíð huſſínſ. Coſmographía er þat er ſkall·
dit seger ꝼra heimſinſ ſkipan. ſkapan. ſtǫðu eða hættí eða ſetningu ſem her. allr lẏtr heimr unꝺer hẏl·
li heilagſ ꝼriðar ꝺeiliſ. Cronographía er þat eꝼ ſagt er ꜳ hverium tíma tiðinꝺin gerðuz þau er hann
vill ꝼra ſegía ſem. Sialꝼrꜳði ꝺó ſiðan ſolar ꝼrónſ at nóní ſa er hekk en ꝺagh ꝺǫkti ꝺǫg·
lingr æ iarn nǫglum. sva er ok hin ſama ꝼigura þo at ſkaallꝺit ſegi hvat ſamtiða er eða hverer
hoꝼðingiar lonꝺum ſtẏra ſem her. Hakon rieð ꝼyrir hauðꝛi hanꝺ ſterkr þar er guð merktí reꝼſi þátt
hinn rietta rangri þioð aꝼ angri. lauſt með ellꝺing æſtrí allvirkr hǫꝼut kirkiu himna garðz
ok hiǫꝛðum hirðer glæpſku ꝼirðum. Ypallage verðꝛ þat er ſꜳ er kallaðꝛ þolanꝺi ſem at rettu er geran·
ꝺi. eða ſꜳ gioꝛanꝺi ſem at rettu er þolanꝺí ſem her. Framan unnu gram gunnar graꝼínſ ſeiðſ ꝼra
mer meíðar biðu iotar lið liotan laga gangſ ꝺaga ſtrangra. loꝼag ſíallꝺan hoꝼ hallꝺit
hataz ꝺẏgð hrataz lẏgðer tregſ hallꝺa vegſ vallꝺar veginn arꝼ megin ꝺiarꝼer. her er arꝼ·
renn veginn kallaðꝛ ſa er maðr var ꝼra veginn ſa er með rettu hellt er þeir toku er hann ꝺꝛapu. Ok
í oðꝛum ſtað er ſama ꝼigura Mari ſenꝺu verſ vinꝺa veitenꝺꝛ goinſ leita. Her er ſagt at
vinꝺarner væri ſenꝺer ſkipínu þar ſem at rettu var ſkipit ſent vinꝺunum. þat er at ſkilia út·
ſett i þeira vallꝺ eða ſtíoꝛn. Ok i ǫðꝛum ſtað ſegiz sva. Bleſ um hvapta hꜳſa hǫꝼut ſkripa mannz
pípa. her er pipan kǫllut blaaſa ſu ſem i var blaaſít Ok þikker hon iaꝼnan liót ꝼigura
þo at hon ꝼinniz i ſkællꝺſkap ſett ꝼyrir ſaker ſkruðſ eða nauzẏnía. Proſopophía er i ſetning
nẏrar perſonu ok verðꝛ áá .iij. leiðer. Su er hin ꝼẏrſta eꝼ ſkꜳllꝺit ſeger at liꝼligr lutr talí
til líꝼ lauſſ lutar ſem her. Grunꝺ taktu bǫlvi blanꝺín bót ꝼyrir glæpſku liota þer mun ohlẏðni
æren iſlanꝺ bua pislir. þu mꜳtt uꝼrið ottaz oþẏðꝛ nema vel hlẏðit ꝼollꝺ þeim er ſver·
ðum ſiallꝺan ſiðír bꝛeẏtíz her neẏta. her talar ſkallꝺit neꝼnꝺꝛí ꝼiguru. eggianꝺi
unꝺer menn at hlẏða vel ꝼoꝛ ſtioꝛum ſínum ok neꝼner lanꝺit i ſtað þeira er þau bẏggia. Fra liꝼ·
lauſum til líꝼligſ lutar ſem her. vatn kalla mik vil ek eꝼla þik hoꝺꝺveiter ꝼramſ hauðꝛ
ꝼioꝛniſ gramſ. ek hreínſa allt ek vermi kallt. ek birtí ſion ek bætí tion. her er ſagt at ǫl·
muſu giǫꝼín kalli ſik vatn kriſtz ok telr upp ꝺẏgðer ſinar eggianꝺi manninn til millꝺinnar
þviat sva ſem vatnít ſlǫkver likamlegan ellꝺ. ſlikt hið ſama ſlokkver ǫlmoſan ſẏnꝺa bꝛuna
ok þvær ꜳ þæ leið ſæl ſem vatnit búkinn. Frá liꝼlauſum lut verðꝛ proſopoph⸌i⸍a til líꝼlauſſ
lutar ſem ſeger i barruk at ſioꝛ ok ſkǫgr biugguz í grenꝺ ok villꝺi hvær annan upp taka
aꝼ þi liop ſanꝺꝛ i ſioínn ok eẏꝺꝺi sva hans ẏꝼer gang enn logi bꝛenꝺi upp allan ſkoginn.

her er sva um qveðit. Grænn kuað viðꝛ ꜳ víði varð ſkriupr i þvi ꝺíupan út man ek
rẏma reitu rikiſ mínſ aꝼ þínu betr ſamer bolr með ſkrauti blomſ en unner tomar ſkog
man ek upp ẏꝼver ægi angr leſtan rótꝼeſta. Vátr qvað mar a motí man ek vallꝺ ẏꝼer þer
hallꝺa ſkal hriſ um lǫg lioſan lamit rot er þa ꝼliota. ſanꝺꝛ luktaði ſunꝺum ſioꝛ ꝼekk aꝼ
ſtað ekki enn ſterk um bǫl biarkar bani hverſ viðar ganꝺi. Skógr merker iuða enn ſioꝛ challꝺe·
oſ. þioðer þær ſem eẏꝺꝺu ʀiki challꝺeorum merkia ſanꝺ en guðzpiallig ellꝺinn ſu er í ſtað kom lǫg·
maalſ iuða. Apoſtropha er ſu ꝼigura eꝼ maðr talar til ꝼraveranꝺa mannz sva ſem við hia veran·
ꝺa mann ok ſetr ſitt naꝼn í ꝼẏrſtu ſkílningu at rettu en þeſſ í annari er hann talar til en þo ꝼinnz
ǫðꝛu viſſ goꝛt ſem ſnoꝛri qvað. Eẏolꝼi ber þu elꝼar ulꝼ ſeðianꝺi kveðiu heím þa er honum ſomí
heẏra bezt með eẏrum. þviat ſkil millꝺra ſkaallꝺa ſkǫꝛung mann loꝼag ǫꝛꝼan. hann liꝼi ſælſtr unꝺ ſo·
lu ſannauðigra manna. þeſſi eẏolꝼr var bꝛuna ſon ſkaallꝺ einkar gott ok bu þegn góðꝛ enn æigi ꝼe·
ríkr. Sama ꝼigura er ok eꝼ maðꝛ talar til heilagra manna ſem olaꝼr qvað þer ꝼremiz þi með tirí þu ert
næſt guðí hæſtum. Ok í ǫðꝛum ſtað. teitr geꝼr thomaſ ẏtum truar bot ꝼyrir ſið líotan er þerſi ꝼi·
gura er iaꝼnan ſett i bꝛeꝼum er menn ſenꝺaz i millum eða þeim prologiſ boka er eínhverium eru æt·
laðar til rettíngar eðꝛ ꝼrammburðar. Enꝺiaꝺiſ er ſu ꝼigura enn .ij. ſunꝺꝛ lauser luter eru
merkter ꝼyrir einn uſkiptíligan lut eða einn uſkiptíligr lutr er ſettr ꝼyrir .ij. ſkiptiligum lutum ok er hon
unꝺer ꝺꝛegín ſamꝼeſting lauſſa luta ok leẏſing ꝼaſtra luta ſem her Skamm vann eꝼ hiallt hil·
mí hoꝺꝺ beiðunꝺum reiðan. her er uſkiptiligr lutr ſverðit merkt ꝼyrir ſkalm ok hiallt ſunꝺꝛ
ſunꝺꝛ lauſa lutí ok enn ſeger sva. Þẏꝺꝺiz karlinn klæꝺꝺa kona mín ok þǫꝛꝼ ſína ek ſá karl
ok klæði koma inn i þuí ſinní. her er klæꝺꝺꝛ maðr ſettr ꝼyrir ſialꝼum ser ok þeim klæðum er hann gaꝼ ko·
nunni at ꝼæ ſinn vilia ok i annat ſinn er ſagt at ſier hvart kom inn karl ok klæði þar ſem klæꝺꝺꝛ
maðr kom inn. ok heiter ſu enꝺiaꝺiſ ſunꝺꝛ lauſ er ꝼaſter luter eru ſetter i ſtað lauſſa luta. en ſu en·
ꝺiaꝺiſ heiter ſamꝼǫſt er lauser luter eru ſetter i ſtað ꝼaſtra luta sva ſem her mꜳ ſkilia á þerſum ꝺæ·
mum er her ſtanꝺa ꜳðꝛ ritín. Ebaſiſ er aꝼ ganga eꝼniſſinſ þa er ſkallꝺit reikar aꝼvegiſ ſem
bꝛagi ſkallꝺ gioꝛði þa er hann ſetti í þꜳ ꝺꝛapu er hann oꝛti um ragnar konung þær visur er ſegia um ꝼall
ſoꝛla ok hanðiſ ſona ionakrſ konungſ ok guðꝛunar giuka ꝺottur er þeir ꝼellu ꝼyrir monnum erminrekſ konungſ ok er
ſia viſa eín aꝼ þeim. Knatt ør við illan erminrekr at vakna með ꝺꝛeẏrꝼær ꝺꝛotter ꝺꝛaum í ſver·
ða ꝼlaumí róſta varð í ranní ranꝺveſ hoꝼut níðia þa er hraꝼn blám heꝼnꝺu harma erpſ
ok barma. Stunꝺum verðꝛ ebaſiſ þa er ſkallꝺit tekr ſteꝼ aꝼ ǫðꝛu eꝼní en kvęðit er ſem nikolaſſ·
ꝺꝛapu er ſteꝼit er aꝼ guðligri þrenníngu ſem her. Aull þing boða engla eining i þꝛenningu oroꝼ·
nuðu iaꝼnan allz gramſ loꝼi ꝼramða. Stunꝺum verðꝛ ebaſiſ aꝼ þi at ſkallꝺit tekr ꝺæmi þeim
lutum ſem hann vill ꝼregía eða uꝼrægía aꝼ ǫðꝛum ꝼraſǫgnum sva er ok i ſama kvæði nicholao ꝺæmí tekín

aꝼ hinum ſæla iohanne baptista at auka hans virðing. ſem i þeſſi viſu Jon laut i hǫll hreinum hiarta
ſalſ hinſ biarta meẏiar manviz ꝼrægrar millꝺingi bꝛagninga. ok leiðer ſkaallꝺit þar lof iohanniſ
sva til enꝺa at þaðan aꝼ aukiz loꝼ heilagſ nicholaí. Slikt hit ſama ma ok þeſſi ꝼigura verða i laſt·
mælum at illr maðr er kallaðꝛ annar iuꝺaſ eða ꝺæmí tekin til nokkurſ illz mannz at auka hans níð
Eru þeſſer luter eða hætter ebaſiſ ſa er bꝛagi loꝼaði ꝼrænꝺꝛ ꜳſlaugar í ʀagnars ꝺꝛapu at hans virðing
ſẏnꝺiz meirí enn aaðꝛ var hon ok hin at ſetia ſteꝼ í iarteina kvæði heilagra manna aꝼ ſialꝼum
guði til þeſſ at ſẏna vinnara allra tækna ok ſamvinnara ſinna vina. sva ok at birta annan helgan
mann með annarſ ꝺæmum eða laſta annan illan mann með annarſ illri enꝺꝛ minning ꝼyrir nꜹzun
eða ſkẏnſemí ſkrauz eða laſt mæliſ vel leẏꝼiligra en ǫnẏtrar eꝼniſ aꝼgǫngur eru með ǫllu ꝼlẏian·
ꝺí. Emphaſiſ ſetr unꝺerſtaðligan lut ꝼyrir hræriligum lut ſem þa er ver merkium nokkut til·
ꝼelli mannzenſ ꝼyrir ſialꝼum honum ſem at neꝼna glæpinn ꝼyrir glæpa manninum. eða vizkuna ꝼyrir vitrin·
ginum ok gengr þeſſi ꝼigura um alla þeſſa viſu. Pinꝺꝛ er ſtulꝺꝛ þar er ſtanꝺa ſtaꝼnreiðar
hímleiða viða vinga meiðar viðir hia toꝛgi miðiu. moꝛð eru hiolum hǫꝛðum hegnꝺ þau er
illa gegnꝺu þar er rettviſar ræser romſæl ſkipun ꝺoma. her er ſtulꝺꝛinn kallaðꝛ pinꝺꝛ ok moꝛ·
ðin hegnꝺ þar ſem moꝛðinginn er hegnꝺꝛ ok þioꝼrinn. sumer menn kalla emphaſem þat er vapnit
er kallat með þi verki ſem aꝼ þi gioriz ſem þoꝛleiꝼr. qvað Heꝼver i henꝺi til hǫꝼuðſ giǫꝛꝼva beinbrot
bua bǫl ſigvallꝺa vá vikinga vǫꝛn hakonar ſia ſkal verða eꝼ ver liꝼum eiki kẏlꝼan uþǫꝛꝼ ꝺǫ·
num. her er kẏlꝼan kenꝺ eða merkt með þeim tilꝼellum ſem aꝼ henni mꜳttu gioꝛaz ok heꝼer ẏm·
ſar likingar i einni víſu. ok kallar olaaꝼr þat ꝼinngaalknat er likum er ſkipt æ einum lut i enni
ſǫmu viſu ok berr bezt at hinn ſami hꜳttr ſe hallꝺinn um alla viſu allra hellꝺz eínſtaka
viſum. enn æigi hæꝼer ſꜳ hættr i ſtoꝛkvæðum. Exꝼlexigeſiſ er ſkẏríng eða glǫggvari greining
ꝼyrir ꝼaranꝺi luta ſem eẏliꝼr. qvað Bæru mæt áá motí maalmþingſ viðer pꜳlma ſveít hrauð
ſeggia bætí ſoꝛg er hann kom til borgar sva laðar ſiklingr ſkẏia ſinſ hiarta til biarter þeir er
ꝼẏrða gram ꝼæra ꝼǫgr verk með tru ſterkrí. er þeſſi ꝼigura kǫllut aꝼ alþẏðu gloſa ok er
ſu greín þar i millum at þeſſi ꝼigura exꝼlexigeſiſ gloſar eða ſkẏrer ſanna ꝼraſǫgn sva ſem hinn æ·
giæti ſalomon merker vꜳrn herra en muſterið heilaga kriſtní. enn icona ſetr ꝼramm tva
luti aꝼ liku eꝼní. enn parabola ſetr ꝼramm ulika lutí sva ſem þat at kalla þenna heim akr·
þẏrn auðæꝼin ꝼuglana ꝺiǫꝼla með liking enn ei með ſannleík. Paraꝺigma ꝺꝛegr ſaman
lik ꝺæmí ok ſkẏrer hon ſialꝼ þat er hon talar ꜳðꝛ með ꝼiguru ok eiginligri unꝺerſtǫðu. Exſlex·
igeſis heꝼer ꝼleiri kẏnqviſlir í lꜳtinu þviat hon ſkẏrer æigi at eínſ um liðna lutí hellꝺꝛ ok epter kom·
anꝺi luti ſem i bok boetij. enn æigi ꝼinn ek þat i noꝛænu ſkallꝺſkap. Euphonia er gagn·
ſtaðlig cacenphaton ok verðꝛ hon æ margar leiðir. þviat hvervitna þar ſem cacenphaton er

ꝼlẏit ꝼyrir ſkẏnſemí at ꝼoꝛðaz liott atkvæði þa gengr þar inn euphonía ok ſtanꝺa þær grei·
ner ꝼullgǫrla frammi þar ſem ꝼẏʀ neꝼnꝺ ꝼigura er ꝼramm ſett. Olaaꝼr ſeger ok euphonia verðꝛ
þar ſem ufagrer limingar ſtaꝼer eru ſkipter i þáá ſtaꝼí ſem ꝼegra hlioða ſem i þ͛erſum noꝼnum lækr ok ægr
þviat æ þikker hvarvitna lẏta maal nema þar ſem ſkẏnſemí mæ ꝼyrir giallꝺa at þau oꝛð ſem þar
ſtenꝺꝛ í ꝺꝛeiꝼaz aꝼ þeim oꝛðum ſem æ ſtenꝺꝛ í ſem her ſeger. þvi vellꝺꝛ ꜳr at ærer akr bu manna ſpakra
æra verðꝛ með ꜳrum unꝺan ꝺolga ꝼunꝺí. ræða gengr aꝼ rꜳða runa ſẏſtur olẏſtug oꝛar ꝺregr
at ærum ẏtum ſkemða ꝼlẏter. Ok enn ſeger sva. Øle telz þat er olu oſnotran mann gotnar æler vatn þat
er ꜳlar allſtranger ꝼramm hallaz heiter lær ꜳ læru læringar kenníngar kallaſ męr ꜳ mǽrí
mæring eꝼ giǫꝼ tæriz. Hætta verðꝛ ꜳ hættu hæting eꝼ bǫl ræter ꜳſt er nær at næra nu
er vær konan ꝼærí ſkemꝺ tekr æðꝛ enn æðaz æðꝛ ꝺeẏr þa er bꝛ
Lepoſ er þat eꝼ rík perſona er merkt með margꝼallꝺꝛi tǫlu ok er þat þa kurteiſi eꝼ ſæ heꝼver ræ·
ðu neẏtí er til er talat Sem arnoꝛr. qvað Yppa rꜳðum ẏðꝛu kappi iota gramr i kvæði ſliotu.
her er konungſinſ perſona margꝼǫllꝺut. enn ekki heẏrer þat at tala sva til ubꝛeẏttra manna ok eꝼ ǫðꝛu víſſ er
goꝛt þá verðꝛ þat ſolueciſmus ſem ꝼẏʀ ſeger. Antitoſiſ er umſkiptí talna eða ꝼalla ok tima
með ſettu enꝺimarki um ꝼalla ſkipti ſem her. þa er ek leẏꝼi meẏ mioꝼa mær er þín ꝼyrir villꝺ
ſína hǫꝛn mælti þat hoꝛna hiǫꝛþingſ við bǫꝛ krínginn. her er rægilikt ꝼall ſett ꝼyrir neꝼniligu ꝼal·
li. um talna ſkipti verðꝛ antitoſiſ ſem her Sveit ꝼẏlla ein alla allz ꝼramm ioa glamma.
her ſtenꝺꝛ þetta naꝼn ſveít ſem margꝼallt naꝼn ſtẏrt aꝼ margꝼǫllꝺu oꝛði ꝼẏlla. um ti·
ma ſkiptí ſtanꝺa nóg ꝺæmí í ſolueciſmo. enn ekki er nẏium ſkaallꝺum ꝼallit at likia
epter ſlikum lutum er til þeſſ eru at einſ ſett at ſkilia ꝼoꝛn ſkællꝺa verka.
Antiteton verðꝛ eꝼ hin ſiðaztu oꝛð ſvara hínum ꝼẏrſtum ok verðꝛ hon æ sva margar leiðir
ſem oꝛðum ꝼær ſkipt i viſu sva at regla ſe hallꝺin. unꝺer rettrí kveðanꝺi ok ſtanꝺa þeſſer
hætter meſt i því ſem ſtællt er kveðit. eða langlokum. Sem her. Hakon ræðꝛ með heiðan heꝼver
ꝺꝛengia vinr ꝼengít lǫnꝺ verr buðlungr bꝛanꝺi bꝛeiðꝼellꝺ mikit vellꝺi rogleikſ naer
rikí remmi tẏr at ſtẏra ǫllꝺ ꝼagnar þi eignum oꝛð room konungꝺóómi. Her gegner þeſſi oꝛð ſam·
an hakon ræðꝛ konungꝺoomí er ꝼẏrſt ſtanꝺa ok ſiðazt ok er þeſſi regla lettuz aꝼ ꝼẏr ſag·
ðꝛi ꝼiguru er antiteton heiter Su er ǫnnur hennar ſpecieſ eꝼ mꜳli lẏkr aa þenna hætt í
viſu helmingi ok ſe tvꜹ mæl i viſu oꝛði ſem her. Hakon vellꝺꝛ ok haullꝺum harðꝛæðum
guð iarðar tiggia ler með tírí teite. Þioð konungſ heíti vallꝺ æ viðꝛar ꝼollꝺar vinꝺræꝼrſ
iǫꝼur giæꝼu ǫðlingi ſkop ungum ǫꝛlẏnꝺꝛ ſkatí giǫꝛla. þetta heiter ſtællt ok er þat hinn ꝼe·
grſti hættr. Su er hin þriðia ſpecieſ er ꝼleírí maal ganga um eina viſu en tvau Ok
lẏkz mꜳl i ſiðaztum oꝛðum ſem her er qveðit. Olꜳꝼr kunni blot huſ bꝛenna braaðan hittí

magnuſſ vꜳða harallꝺ ꝼragum ver hioꝛleikſ millꝺan hans arꝼi tok nu við ſtarꝼa. ꝺrottar
vinr ꝼekk helverk hættan hníga rett æ enſkri ſlettu ſottum pinꝺꝛ þa er ǫꝛlǫg enduz ꜳ·
giætt ꝼall ſa er hlaut til vallar. Her er hið ꝼioꝛða ok hið ꝼimta viſu oꝛð saman um mæl
hið þriðia ok hið vita viſu oꝛð er ſier um mꜳl Ok eru ꝼiǫgur heil mꜳl i þerſi viſu ſem
nu var talt. Su er hin .iiij. ſpecieſ hinnar ſǫmu ꝼiguru eꝼ tuau mæl ganga iamꝼramm um
viſu ok lẏkz mæl i helmingi en þo eítt eꝼni um alla með hinum ſǫmum tveim maalum ſem her. Ha·
ki krakí hoꝺꝺum bꝛoꝺꝺum ſærði mærði ſeggi leggí ueiter neiter uella pella bꜳli ſtaali
bentiz hentíz. Her er hið ꝼẏrſta ok hið ſiðazta oꝛð i ꝼioꝛðungí ſaman ok ok hið þrí·
ðia enn mꜳl ǫll lukaz i helmingum. þeſſa viſu ma ok kalla antitetoꝛ. enn ꝼiǫgur maal gan·
ga um alla viſu ok eru um mæl ſaman hin ꝼẏrſtu viſu oꝛð í bꜳðum helmingum. ok ſlik
ok hin þriðiu ok með einum hættí hin ꝼioꝛðu. Mætr hakon vann en magnuſſ ꝼann hior
eirikſ hekk hans bꝛoðer gekk langꝼeðꝛa lááð laug vizku rꜳð. æ ritar ſloð at reꝼſa þioð
þeſſa viſu þarꝼ ſkamt at ꝼæra til hinſ ꝼẏra hꜳttar. Mætr hakon vann en magnus ꝼann.
hiorr eiriks hekk hans broðer gekk at reꝼſa þioð æ ritar ſloð lǫgvizlu lunꝺ langꝼeðꝛa grunꝺ. Haki kra·
ki hamði ꝼramꝺi geirum eirum gotna ꝼlotna hreẏter neẏter hoꝺꝺa bꝛoꝺꝺa b⸌r⸍enꝺiz enꝺiz bꜳ·
li ſtaali. Antipoſoꝛa er þat eꝼ maðr ſvarar þeim lutum ſem maðr bẏzt at kiæra á hann ꜳ þingi ok ſtenꝺꝛ
upp buinn at ſegia ꝼramm ſǫkina enn ſeger æigi. Þer get ek karl eꝼ þu kiærer krǫnk oꝛð buin
ꝼoꝛðum ꝼat ek værkunnar vinnur ver ðu kẏr ok ſit ꝼẏri. ſaker ꜳt tu æ mer mícklar munu
nær vera hæri þær ſem þína aura þat er hættíligt ꝼætta. Aclacaſſis er þat eꝼ maðr ſetr tven·
nna ſkilninga gagnſtaðliga með einum oꝛðum ſem her. Mætum ſtenꝺ ek at motí man ſveigian·
ꝺa æigi ríſ ek við rænar eiſu runni ꝼlærðar kunnum. þvi heit ek víſt at veíta vígſ ꝺꝛengí·
ligt gengí þer heit ek meſt at motí meginſtrangliga at ganga. her er þeſſi ꝼigura tvitekin
ok ſẏnꝺ í bæðum viſu helmingum. Anſimehiſa verðꝛ eꝼ maðr ſnẏr sva ſem með oꝛðum mẏrkrar ſkil·
ningar ſem her er ritat. Sveit liꝼver ill til ætu annlauſt þoku manna en klauſtrſ bui kriſtinn ka·
llz at líꝼít hallꝺiz. þoku menn eru þeir kallaðer er alla penninga ſina neẏta upp í oꝼæti
ok oꝼꝺꝛẏkkiu ok bera þeir þat naꝼn ſaker ſnapſkapar ſínſ þviat þeir ſia æigi ſatt lioſ rettrar ꝼramꝼerðar
ok liꝼa at eínſ til þeſſ at eta ſem i ſitianꝺi mẏrqva ſtoꝼu þoku. enn ſiðlæter menn eta æigi meí·
ra enn sva mikit at þeir lꜳti æigi aꝼ at liꝼa ok þikker þeſſi ꝼigura miog ſkaðſamlig.
Apoſiopeſiſ er vilianlig þrotnan mꜳlſ ſaker hrẏgðar. eða uþẏkkiu ſem her er qveðit. æigi er
væn at ek væga uiliag hẏriar þiliu eiga oꝛða gnoga em ek reiðꝛ konu leiðaz þar er mer
enn ꝼra ꝼęrum ꝼoꝛðum bænar oꝛðum ſitia verðꝛ ok ſẏta ſik bꝛuðꝛ hin opruða. her eru vilianliga oꝛ
viſunni þerſoꝛ oꝛð. ſaker reiði þokka. ek vil. Ok i ǫðꝛum ſtað. kaſtaði. ok ſkal sva upp taka. Eigi

er vꜳn at ek vilia þviat ek em reiðꝛ eiga þa konu oꝛð marga er mer kaſtaði þa er ek bað
h̅ennar. leiðaz vil ek hana þo at nu vili hon eiga mik. Siti hon ok ſẏti at ſkilia ſina heimſku.
þeſſi ꝼigura ſtenꝺꝛ i guðſ oꝛðum þeim er hann talar til iuða ꝼyrir ꝼiguru unꝺer naꝼni hierusalem borgar.
Euphemiſmoſ er gott um ſkipti ſtaꝼa í oꝛðinu ſem ꝺaviꝺ ſettí. Exultat ꝼyrir exaltat
ſem ſtenꝺꝛ i þeſſi viſu. þat ſong ok i grǫꝼ genginn grunꝺu hulðꝛ til ſtunꝺar enn með iꝺꝛan
ſannri ǫðlingr til reꝼſingar. hugþekka mun hlakka hroðꝛ ſlung loꝼtunga mæna vallꝺ
hinn millꝺi mín rettviſi þína. her er ſagt at tungan hlakkí ẏꝼer rettviſi guðſ þar ſem
hitt værí alþẏðligra at ſegia at hann hæꝼí upp guðſ oꝛð með tungunni. enn þetta umſkipti var
goꝛt til þeſſ at ſetia þat oꝛð er meira þotti vert i ſtað hinſ minna. Sinepteſiſ er uſkap·
likt umſkiptí talna eða ſkilninga ſem her er qveðit. Vingarðꝛ haꝼði ǫlgeꝼn oꝛðit unꝺa vargſ
ſu er nu eru margar neẏter ſkili þann krok með kiætí kvenſku hęft ok lꜳti epter. ꝼẏrðum
ꝺuger at oſiðꝛ oꝛða oſſ vægðu guð iaꝼnan lægðiz vara þo hann i vatni ſkíru verka ſekt ok piſ·
lar merkí. her er bęði ſkipt tǫlum ok ſkilningum ok er þeſſi ꝼigura með ǫllu ekkí i vana ꝺraganꝺí.
þo at perſonum ꝼinniz ſkipt í ſalltara ok oðꝛum heilogum bokum. Onopomenon ſeger eða heꝼer
ſtoꝛar ſǫgur með ꝼám oꝛðum ſem her. Beraz let ꝼra meẏ mætri mætr ꝼollꝺ ſala giæter umſniðning
tok auðnu einn ueitanꝺi hreinnar. ꜳðꝛ ſkatna vanr vatní vatn ſkirn iǫꝼurſ batnat ꝼaſt·
anꝺi bar ꝼreiſtní ꝼriðar kennari þrenna. Pinꝺꝛ reiſ upp með anꝺa angrleẏſtu herꝼangi hl·
ẏrna gramr til himna heim ſotti guð ꝺrottinn. ſenꝺí æſtar anꝺa allz hirðanꝺi virðum ſꜳ kemr
ꝺrott at ꝺæma ꝺauða líꝼſ ꜳ hauðꝛi. her er avarp theologie ꝼært i tvær ꝺrottkvæðar viſur
þeſſi ſama ꝼigura kallaz ǫðꝛu naꝼní bꝛachílogía ok heꝼver upprááſ naꝼnſ ok hin ꝼẏri.
Sumer meiſtarar ſegia at climax ſe hennar ſpecieſ ſu er um iaꝼnar graꝺur leiðer hveria maalſ·
greín aꝼ annari ſem her. Hugſan ꝼlẏter lẏſting liota lẏſting ꝼæðer ſamþẏkt ſkiæða ſam·
þẏkt ꝼæðer ſẏnꝺ ok nauðer ſẏnꝺ ſpenr á ſik illa veniu ill venía ꝺꝛegr nauzun noga nꜹð·
ſẏn leiðer ſꜳl i ꝺauða. ꝺauði ſpillir æði ǫllu anꝺar líꝼſ með beiſku granꝺi.
Emophaſiſ gloſar mẏrkan lut með ǫðꝛum iammẏrkum lut eðꝛ mẏrkara ſem her. Sæll er
ſenn imilli ſiðvenꝺiſ kvikenꝺa mæna rannz aꝼ monnum millꝺingr ſa er barſt hingat
eða þa er ꝺiup at ꝺiupí ꝺoꝛgtunſ níða borgar um hlioðꝛaúꝼar hævar hætt ſam þẏkkit
vætta. her eru oꝛð abbacuch ſpamannz þau er hann ſeger guð ꝺrottin ſienn milli ſiðvenꝺiſ
kvikenꝺa ok i þenna heim komanꝺa ſett í hinn ꝼẏra viſu helming. enn gloſa ẏꝼver ſett ſu
er ꝺauiꝺ ſeger unꝺerꝺiup vatnanna kalla æ annat unꝺerꝺiup um þær himinboꝛur ſem
katarakte kallaz ok opnuðuz er noaꝼloð ꝺꝛektí ǫllum heímí utan þeim monnum ſem í oꝛkinni
voro. en til þeſſ at þenna mẏrkleik megi ſkilia ſeger auguſtinus at ſpamaðꝛinn ſáá ꝼyrer

at guð munꝺi hollꝺgaz ok var ſienn milli tveggia kvikenꝺa uxa ok aſna er merkia iuða Ok
heiðingia í milli moẏſi ok helie i mẏnꝺſkiptingar vꜳrſ herra áá ꝼiallínu ok milli tveggia
latrona með ser kroſſꝼeſtum ok at lẏktum millum tveggia lǫgmæla. Ok þeſſi tvau lǫgmæl eð
ꝼoꝛna ok hið nẏia kallar leo paví hinn mꜳl ſníálle tvenn vatna ꝺiup þau er annat er ẏꝼer
himnum enn annat unꝺer himnum. ok ꝺaviꝺ ſeger at ꜳ kallaz með rǫꝺꝺum cataractarum. þat er himinrauꝼ·
anna þeira ſem vǫtnín ſenꝺu til iarðar i ꝼloðínu noa. ok merkia þær hǫꝼuðꝼeðꝛ ok ſpámenn
postula ok preꝺicara. þa er himneſk vǫtn heilagrar preꝺicanar ſenꝺa ꜳ ioꝛðina til þeſſ at ꝼyrir koma
guðſ uvinum. þat er lǫſtum Ok lẏtum Ok at ꝺǫggva hioꝛtu rettruaðꝛa manna með regní heilſamrar kennin·
gar ok er þæ at ſǫnnu ſienn ſialꝼr ſannleikrinn. þat er ſialꝼr guð milli kvikenꝺa ſiꝺvenꝺiſ.
er hið ꝼoꝛna lǫgmæl ꝼramm ſagt ꝼoꝛðum aꝼ þeim ꝼeðꝛum ſem voro ꝼyrir hingatburð guðſ ſonar.
sva ſem aꝼ himní runnin vǫtn er ꝼram eru boꝛin milli manna þeira ſem ſiðvǫnꝺ kvikenꝺi æt·
ti at vera i heilagri kirkiu ok ſamþẏkkianꝺa nẏiu lǫgmæli ꝼagrliga ꝼramm ꝼlutt ok út ſkẏ·
rꝺ með guðzpiallegri ken̅ning ok aꝼ postuligum rǫkſemðum ꝼyrir preꝺicara nẏſſ lǫgmælſ. Birtíz þá ꝼull·
komit ſamþẏkki lǫgmalanna þat er þau haꝼa ſin a milli eꝼ ꝼramm eru boꝛnar ſpaſǫgur heila·
gra ꝼeðꝛa um getnat ok hingat burð preꝺican pinſl ok ꝺauða. uppriſu uppſtigning vꜳrſ herra
ok æſtgiǫꝼ heilagſ anꝺa ok hinn eꝼzta ꝺóm ok eẏlíꝼt líꝼ er i moti beraz vítní aꝼ nẏiu lǫgmæli
at nær ǫll þerſi ſtoꝛmerki eru ꝼramm komin. enn þau ſem uoꝛðin eru munu æn iꝼa ꝼramm koma.
Epimenon er ſu ꝼigura er hit ſama oꝛð er optar enn um ſinn ſett annat tveggia til þeſſ at u·
ruggligrar megi ſkiliaz þat ſem ꝼlutt er ſem víða mæ í theologia. ella er hið ſama oꝛð ꝼyrir ꝼegrðar
ſaker optar ſett. ſem i ꝺunhenꝺu. eða i ðurmælltum hættí. verðꝛ þat ſtunꝺum í upphaꝼi ſem i greppa minni. en
ſtunꝺum i miðiu eða i enꝺa ok mꜳ þat kalla hætta ꝼǫll. epter ꝼoꝛnum ſkallꝺſkapar hættí en ſa ma nẏ·
ta er vill ok likia en hinn unẏta er þat vill. enn i upphaꝼi ſem her. ek em ſẏnꝺa bót ok ſæmꝺar hót ek
birti ſꜳl ek bæti mæl. i miðiu ſem her. þar er ekki illt ok ekki villt ꝼæz ekki ǫngt ok ekki þꝛǫn·
gt. i enꝺa ſem her. þar er umælt vallꝺ ok agiætt vallꝺ þar er algert vallꝺ ok eẏliꝼt vallꝺ. þeſſi ꝼi·
gura ſẏníz i upphaꝼi ok i enꝺa ſem her. ek bleza þik ek bið ꝼyrir þik ek ꝼę ꝼyrir þik ek ꝼrelſa þik.
Antopazía er ſu ꝼigura eꝼ .ij. luter eru sva bunner ok ſamþẏkker at þat megi ſegiaz annar gera ſem gio·
rer á þæ lunꝺ ſem tunga er kǫllut ſamþẏkk hiarta. Mani ſkinn aꝼ mæðu mollꝺar hoꝼſ um
ꝼollꝺer alla ſtunꝺ meðan enꝺiz æꝼi lanꝺz ok ſęvar veit ek ꝼelaga ꝼliotum ꝼronſ prẏði vel þio·
na þeim vitu æigi ẏtar auðit líꝼſ ne ꝺauða. her er tunglinu kent embættí ſolarennar at ſkina
iaꝼnliga æ iǫꝛðína ꝼyrir þi er þat heꝼver ekki lioſ aꝼ ſer hellꝺꝛ aꝼ ſolinni ok er ꝺǫkt þeim megin ſem
ꝼra henni hoꝛꝼer enn albiart þat er at henne hoꝛꝼer enn þa ſẏníz þat haalꝼt biart er þat heꝼver sva langt gen·
git ꝼra ſolinni eða æ sva langt til hennar at þat ſe þæ i ſuðꝛí eða noꝛðꝛi er hon er i auſtri eða veſtri.

Antropuspatoſ er ſu ꝼigura er þat er kent guðꝺominum ſem mannꝺomſinſ er ſem þat at hann
ſtanꝺi ſiti gangi reiðiz gleðiz elſki ſẏti ſem her er qveðit. Aꝺam ſáá þann allt i heimí oꝛði ſkop
i gongu ꝼoꝛðum þenna kenꝺi ſtephanus ſtanꝺa ſtoꝛum vitr ok ſpamenn ſitía reiði tala hans bækr
ſem bliðu bꝛǫgnum iaꝼnt ſem hrẏgð ok ꝼǫgnuð ꜳſtargnott með ǫðꝛum hꜳttum ẏta kẏnſ þeim
er guðꝺom lẏta. en ſtaðligar hræringar ok likamligt til ꝼelli megu með ꝼiguru enn æigi með ſannleik
til guðſ talaz ok er þáá ſem guð gangi ꝼra oſſ er ver gongum ꝼra honum ꝼyrir aꝼbꝛigð hans boðoꝛða. enn
til vꜳr þa er ver kriupum til hans með iðꝛan unꝺer hans miſkunn. Staða hans er vꜳr ſtaða í goðu
eða buið ꝼullting í nauzẏnium. Seta hans er ꝺæming um ꝼolkſinſ verðleika þviat ꝺomaranſ er
at ſitía. Reiði hans er reꝼſing ſu er hann leggr a illvirki mannꝼolkſinſ. Gleði hans er giæzka
vær. Sveꝼn hans er kallaðꝛ þat er ver ſoꝼum með ſveꝼni ꝺauðligra ſẏnꝺa. Ok vaknan hans
er þat er ver vǫknum við ſalꝼa oſſ. Sẏting hans er þat eꝼ hann geꝼr oſſ at ſẏta ill verk vær. Aſt
hans er þat er hann geꝼr oſſ at elſka ſik sva at þar ꝼyrir geꝼi hann oſſ þꜳ giptu at ver hialpimz
ꝼyrir hans míſkunn. heꝼver ſia ꝼigura naꝼn tekit aꝼ antropoſ girzku naꝼní þi ſem maðr er ꜳ
vꜳra tungu ok paſiſ. þat er ſetning sva ſem ver ſetium guði manliga reglu um hræring ok aðꝛa
lutí. sva ſem þeir villu menn er antropoſoꝛmíte heíta er guði ætla mannliga límu ſaker
eínꝼellꝺi eða ꝼatækleikſ eiginligſ ſkilningſ ok ſkilia æigi at guð er oſkiptiligr ok obꝛugðligꝛ
hvervitna nálægr æigi með ſtaðligrí nalægð hellꝺꝛ með almættí einum ſaman.
Simatríſmoſ er ſu ꝼigura er loꝼ eða leſter eru ſaman leſner í einum kapitulo ok klauſu eða verſi
i lætinu. enn með einni viſu eða með ꝼleirum i noꝛænu ſem her. Abelſ loꝼar æꝼví omeinſe·
mi hreina ǫllꝺ loꝼar enoch millꝺan eínkenꝺ ſiða venꝺní. noe loꝼaz ǫꝼlugſ æꝼví
agiætu hreinlæti. ſem loꝼar ꝼært til ꝼremðar ꝼoꝛnar hallꝺ um allꝺer. trua loꝼar abꝛamſ æví
ẏſꜳch loꝼar viſan. væn loꝼar iacobſ æínum æſt ſemð hugar ꝼremðum. Skẏr loꝼar ioſephſ
æꝼvi urſkurðꝛ ꝼyrir burða guðſ loꝼar ætt ok æꝼi aaronſ gǫꝼug þionan. Moẏſen loꝼar
lioſan laga mæl hið bꝛennꝼagra þik loꝼar allr með ǫllu allz heimſ iǫꝼur beíma. Slikt
ſama er þeſſi ꝼigura ſaman leſtr laſta. Therethema er ſu ꝼigura er opt er ſpurt
aꝼ hinum ſama lut ok anꝺſvarat epter ſama hætti ſem her. hverr ꝺeẏr. hiarðar ſtẏrer hvi. ꝼyrir
ſauða liꝼí. hverſu. hekk a kroſſi. hvar. þar er lazarus iarðaz. hvenær. hellꝺz at noní
hverer knuðu að iuðar. hver nẏtr. heiðní bǫtnuð hvat gellꝺꝛ ꝺiǫꝼulſ vellꝺi. her eru
xví. mæl i viſu ok er iaꝼnan ſpurt ok ſvarat i víſu oꝛði. Mæ ok þeſſi ſama ꝼigura vera með
min̅nr þrǫngðu̅m ſpurn̅ingu̅m. hverr ꝼell hoꝛða ſtiller hvar þar er karlꝼolk barðiz hve·
nær hneig at noní hverr var ſok ǫꝼunꝺ vǫknuð. hverr váá kalꝼr hellt ꝺari hverer
benꝺu ſlikſ þrænꝺer hvat nẏtr heilſa bǫtnut hvat ſẏter ꝼira lẏti.

hamſ hanſ. þar hellꝺꝛ til oꝛmſ nættura at hann ſkriðꝛ oꝛ hamſi ok til vaz. þvi er
ſua at hann ꝼerr leita bloðſ bekkiar ok ſkriðꝛ hugar ſtigu. þat er bꝛíoſt manna. þa eru nẏ·
gioꝛꝼingar vel kveðnar at þat mæl er upp er tekit hallꝺi um alla viſu. enn eꝼ
ſverð er oꝛmr kallaðꝛ enn ſiðan ꝼiſkr eða vǫnꝺꝛ eða annan veg bꝛeẏtt. þat kalla menn nẏk·
rat ok þikker þat ſpilla. nu er ꝺꝛottquæðꝛ hꜳttr með .v. greínum ok er þo hinn ſami haa·
ttr rettr ok ubꝛugðinn ok er optliga þeſſar greíner ſumar eða allar i einni viſu ok er rett
þviat kenningar auka oꝛða ꝼiolða. Sannkenningar ꝼẏlla ok ꝼegra mæl. Nẏgioꝛꝼingar ſẏna
kunnoſtu ok oꝛðꝼimí. þat eru leẏꝼi hꜳttanna at haꝼa ſamſtǫꝼur ſeinar eða ſkiotar sva at
ꝺꝛagaz ꝼramm eða aptr oꝛ rettrí tǫlu ſetningar ok megu ꝼinnaz ſva ſeínar at .v. ſam·
ſtǫꝼur ſe í ǫðꝛu oꝛði ok hínu ꝼioꝛða ſem her er. Hialmſ ꝼẏlli ſpekr
hilmer hvatt vinꝺles ſkatna hann kná hioꝛꝼi þunnum hræſſ þioð ær ræſa. ẏgr hilmer
lætr eiga ǫllꝺ ꝺꝛeẏr ꝼæ ſkiǫllꝺu ſtẏrſ rẏðꝛ ſtiller herſum ſterkr iarngra ſerkí. her eru al·
lar oꝺꝺhenꝺingar hinar ꝼẏʀi henꝺingar ok er þo ꝺꝛottkvæðꝛ hættr at hættí. nu ſkal ſẏ·
na sva ſkiotar ſamſtǫꝼur ok sva ſeínar nær hveria annarri at aꝼ þv æẏkr lengð oꝛðzínſ.
Kloꝼinn ſpẏr ek hialm ꝼyrir hilmíſ hiarar egg ꝺuga ſegger því er hellꝺꝛ þar er ſkekr ſki·
ollꝺu ſkaꝼin ſverð lituð ꝼerðar bila munat gramr þo at gumna gular ritr naí líta ꝺꝛa·
ga þoꝛer hann ẏꝼer hreínna hvatan bꝛanꝺ þrumu ranꝺa. her er i ꝼẏrſta viſu oꝛði meðꝛ
ꝺꝛottkvæðum hættí .ix. ſamſtǫꝼur enn i ǫðꝛu ok hínu ꝼioꝛða vij. her er þat ſẏnt hverſu ꝼleſ·
tar ſamſtǫꝼur megu verða í viſu oꝛði. i þeſſi viſu eru allar ꝼrumhenꝺingar hluthen·
ꝺur ok ꝺꝛegr þat til at lengia mæ oꝛðit at ſem ꝼleſtar ſamſtǫꝼur ſtanꝺi ꝼyrir henꝺingar.
þat er annat leẏꝼí hættanna at haꝼa i ꝺꝛottkvæðum hætti eitt oꝛð eða tvau í viſu meðꝛ
alǫgum eða ꝺetthent ok ꝺunhent ok með nǫkkurum þeim hættí er æigi ſpilli kveðanꝺí. þriðia
leẏꝼi er þat at haꝼva aðalhenꝺingar i ꝼẏrſta ok þriðia viſu oꝛði. Fioꝛða leẏꝼi er þat
at ſkemma ſva ſamſtǫꝼur at gera eína oꝛ tveim ok taka ór anari hlioð ſtaꝼ. þat er hið .vta
leẏꝼí at ſkipta tiðum i viſu oꝛði. Setta at hava i ꝺꝛottkvæðum hættí ſamhenꝺingar ok lið·
henꝺingar. Siaunꝺa at haꝼva eitt mælſ oꝛð um alla viſu í bꜳðum helmingum ok þikker þat
ſpilla í einſtaka viſum. viij at neẏta þo at ſamkveðit verði við þat er ꜳðꝛ er oꝛt viſu oꝛð
eða ſkemra .ix⸌ꝺa⸍. at reka til hinnar ꝼimtu kenningar enn oꝛ ættum eꝼ lengra er rekit. enn þo at þat
ꝼinniz i ꝼoꝛnſkꜳllꝺa verka. þa lætum ver þat nu unẏtt. Tiunꝺa eꝼ viſu ꝼẏlger ꝺrag
eða ſtuðill ok þo at þat ſe í ſiðara helmingí eꝼ maðr er neꝼnꝺꝛ eða kenꝺꝛ i ꝼẏra helmingi þo at
þat ſe æigi naꝼn annan veg en hann eða hinn eða ſia eða ſá. Ellepta er þat at er e enn at ma haꝼva
optar en æítt ſinn i viſu helmingi ſem reꝼr. qvað Sæll er hinn er hranna hæꝺẏra vel ſtẏrer

tið erumk vítniſ væða víngioꝛð uner ſínu. Tolꝼta er at r⸠ꜳ⸡⸌i⸍ðſ klauꝼ.
hvat er tiða ſkiptí. þrent. hvern veg. þat er var þat er er þat er verðꝛ. hver ſetning er þat at
bꝛeẏta hꜳttum með mꜳli einu. þat mꜳ ſva gioꝛa at geꝼa naꝼn háttum ok greina ſva
tǫlu hꜳttanna hina ꝼẏrſtu enn hallꝺa annari ok hinni þriðiu tǫlu ſetningnar ſem ꝼẏr
var ritat ok haꝼva .viij. viſu oꝛð í eẏrenꝺi ok hin þriðia tala at haꝼa .vi. ſam·
ſtǫꝼur í viſu oꝛði ok ſǫmu ſetning henꝺinga. hættum er ſkipt með ẏmſum oꝛðtǫkum
ok er þeſſi æinn hꜳttr er kallaꝺꝛ er xvi mælt. vex iðn veller roð·
na ⸌⸍ verpr linꝺ þrimu ſnerper ꝼæz gagn ꝼẏlker eignaz ꝼalr hitnar ſeðz vitner. ſkekr
rǫnꝺ ſkillꝺer benꝺaz ſkelꝼr aſkr griðum raſkar bꝛanꝺꝛ gellr bꝛẏníur ſunꝺꝛaz bꝛaka
ſpiǫꝛ litaz oꝛꝼar. Her eru tua mæl ꝼullkomín i hveriu viſu oꝛði. enn oꝛða lengð ok
ſamſtǫꝼur ok henꝺingar ok ſtaꝼa ſkipti ſem ꝺꝛottkvætt. nu er bꝛeẏtt annan veg ꝺꝛott·
kvæðum hættí ok enn með mæli eínu. Ioꝛð verr ſiklingr ſverðum ſunꝺꝛ riu·
va ⸌⸍ ſpíǫꝛ unꝺer linꝺ ſkerr i ſtẏr ſteinꝺa ſtǫkkr hauſſ aꝼ bol lauſum. ꝼalla ꝼolk a velle
ꝼremr millꝺꝛ iǫꝼur hillꝺi egg bítr a lím lẏtí liggr ſkǫꝛ ſniðin hiǫꝛꝼi. Her er mꜳl
ꝼullt i hveriu viſu oꝛði. þeſſi er hinn þriði. Yſkelꝼer kann ulꝼum
auðmillꝺꝛ bua gillꝺi lætr gẏlðiſ kẏn gætí gunnſnaʀ una hari ꝼær gotna vi·
nr vitní valbíoꝛ aꝼar ſtoꝛan vargr tęr ór ben b͛ergia bloð ꝺꝛẏkk ok grǫn rioða.
. .⸡ ⸌þeſſi er hin ꝼioꝛði.⸍
Hakon vellꝺꝛ ok haullꝺum harð rꜳðum guð iarðar tiggia ler með tírí teitr þioð konungſ
heití vallꝺ æ viðꝛar ꝼollꝺar vinꝺræꝼrſ iǫꝼur giæꝼu ǫðlingi ſkop ungum ǫꝛlẏnꝺꝛ
ſkatí giǫꝛla. her er sva. hakon veldr ok hǫlðum teitr þioð konungſ heítí. annat ok hið þriðia viſu·
oꝛð er ſíer um mæl ok er þat ſtꜳl kallat. mann ꝺẏrðer ꝼæ mærðar ⸌⸍ mat
ǫllꝺ ꝼira giætí lẏtr aúðgiaꝼa itrum ǫll ſtóð ſíar oꝼ ꝼiǫllum. rioðvanꝺill gat ran·
ꝺa ræki niǫꝛð at ſækía hæꝼ ꝼerð var ſu harða heím ſkáut iǫꝛð oꝛ geíma. her er hið ꝼẏ·
rſta viſu oꝛð ok annat ok hið þriðia ser um mæl ok heꝼver þo þat mꜳl eína ſamſtǫꝼu
með ꝼullu oꝛðtakí aꝼ hinu ꝼioꝛða. enn þær .v. ſamſtǫꝼur er epter ꝼara luka heilu
mæli ok ſkal oꝛð tak vera ꝼoꝛn minni. þeſſi er hinn ꜳttí. Hakon
ræðꝛ með heíðan heꝼr ꝺꝛengia vínr ꝼengit lonꝺ verr buðlungr bꝛanꝺi bꝛeið ꝼellꝺ
mikit vellꝺi róg leikſ naer rikí renni tẏr at ſtẏra ǫllꝺ ꝼagnar því eignu oꝛð róm
konungꝺomí. her er upphaꝼít mæl i hinu ꝼẏrſta viſu oꝛði ok lẏkr i hinu ſiðazta ok eru
þau ſier um mæl. þeſſi er hinn ættí þeím er grunꝺar grimu gia·
llꝺ ſeiðꝛ ok var ꝼallꝺinn ꝺꝛott man enn þatz ꜳttí ꜳðꝛ hans ꝼaðer rꜳða gunn hætter kann

grẏttu gramr bẏr um þrek ſtẏra ſtoꝛt ræðꝛ hann enn hiarta hvetr buðlunga ſetri.
Her er hinn ꝼẏri viſu helmingr leiꝺꝺꝛ aꝼ þeiri viſu er ꜳðꝛ var kveðin ok ꝼẏlger þat málſ ⸌⸍
oꝛð er aꝼleiðing heíter ok ſíðarſt var i hinum ꝼẏra víſu helmingí ok er ſꜳ visu helmingr æigi
ellegar rettr at mꜳli. þeſſi er hinn niunꝺí. Setr oꝼ viſa vitran
vígꝺꝛott en þar hníga ẏr ꝺꝛegz við ſkot ſkurum ſkiallꝺ borg i graſ allꝺer vapn rioꝺꝛ
ſtikar víða vellbꝛíot æ lǫg ſpiotum þrẏngr at sverða ſǫngvi ſokn harðꝛ þrumu iar·
ðar. þat mꜳlſ oꝛð er ꝼẏrſt er i þeſſi viſu er ſíðarſt i hinni ꝼẏri. þeſſi er hinn tiunꝺí
hꜳttr er ver kǫllum reꝼhvǫꝛꝼ. i þeim hætti ſkal velia ſaman þau oꝛð er olikuz ſe at greí·
na ok haꝼi þo einnar tiꝺar ꝼall bæði oꝛð eꝼ vel ſkal vera. enn til þeſſa hꜳttar er vannt at
ꝼinna ǫll oꝛð gagnſtaðlig ok eru her aꝼ því ſum oꝛð ꝺꝛegen til hæginꝺa en ſẏnt i þerſi ví·
su at oꝛðin munu ꝼinnaz eꝼ vanꝺliga er leitat ok mun her þat ſẏnaz at ꝼleſt ꝼrum·
smið ſtenꝺꝛ til umbotar sva ſem her er kveðit. Sikſ gloðar ver
ſæker ſlett ſkarð haꝼi iarðar hliꝼ granꝺa rekr henꝺer heít kǫllꝺ loga ǫllꝺu. ꝼliott
vꜳlkat ſkilr ꝼẏlker ꝼriðlæ rǫðul ſævar ræn ſið ræser ſtoðvar reíðꝛ glaðꝛ ꝼrǫmum
meiðum. Her er í ꝼẏrſta viſu oꝛði sva. Síkſ gloðar. ſik er vatn gloð er ellꝺꝛ. en ellꝺꝛ ok
vatn hatar hvart oꝺꝛu. verr ſæker. olikt er at ſækia ok veria. Annat. visu oorð er sva. ſlett ſkarð
haꝼi iarðar. Slett þat er iaꝼnt ſkarð þat er uſlett. haꝼi iarðar ſiar er haꝼ ioꝛð er
lanꝺ en þa er i æítt ꝼall mælt eꝼ ſꜳ ꝼerr aꝼ haꝼí til iarðar. þriðia oꝛð er sva. hliꝼ gran·
ꝺa þat er lioſt mælt ok sva rekr henꝺer ſꜳ ꝼlẏtr áá bꝛaut er rekr en ſꜳ stǫðvar er henꝺer.
Sua er hið ꝼioꝛða. heít kǫllꝺ. þat eru lioſ oꝛð ok sva loga ǫllꝺulogi er ellꝺꝛ allꝺa er ſíoꝛ
fimta oꝛð er sva. ꝼliott vꜳlkat. ꝼliott er þat er ſkiott er vꜳlkat þat er ſeínt er. ſkilr ꝼẏl·
ker. ſæ ꝺꝛeíꝼer ſunꝺꝛ er ſkilr en ſáá ꝼẏlker er ſaꝼnar. Setta oꝛð er sva. ꝼrið læ. ꝼriðꝛ er ſætt
læ er vel. rǫꝺull ſævar rǫðull er ſol ok gengr hon ꝼyrir ellꝺ í ǫllum kenningum. ſær er enn ſem ꝼẏʀ
motí ellꝺi. Siaunꝺa oꝛð er sva. Ræn ſið ſer ſtǫðvar. Ræn er uſiðꝛ. ſiðꝛ er ꝼyrir ſik.
en ſæ ꝼlẏtr er ræser hinn hellꝺꝛ aptr er ſtǫðvar. Hiꝺ .viij⸌ta⸍. visu orð er sva. ʀeiðꝛ glaðꝛ. þat er
líoſt ok sva ꝼrǫmum meiðum. þat er uiaꝼnt at vinna monnum ꝼrama eða meizlur. Her eru ſẏ·
ẏnꝺ í þeſſi viſu xvi. oꝛðtǫk ſunꝺꝛ greínílig ok eru ꝼleſt oꝼlioſ til retz mꜳlſ Ok ſkal sva
upp taka. Sikſ gloð er gull. ſæker gullz er maðꝛ. hann verr ſkarð iarðar haꝼ ſlett. þat
ero ꝼirðer ſva heiter ꝼẏlki í noꝛegí. hliꝼ granꝺ. þat eru vapn henꝺer loga ǫllꝺu þat er maðr
er rekr kǫlld heit ſverðinu. þat er aꝺ hegna uſiðu. ꝼliott vꜳkat mæ þat kalla er ſkiot
rꜳðit er þat ſkilr hann aꝼ ꝼriðinum. konungr heíter ꝼẏlker rænſið ræser ſtǫðvar rǫðulſ meíðum
þeſſi eru hín meſtu reꝼhvǫꝛꝼ. nu eru ǫnnur reꝼhvǫꝛꝼ ok eru her hꜳlꝼu ꝼæri. visu orð

þau er reꝼhvǫꝛꝼum eru oꝛt. þau eru tvenn i hveriu viſu oꝛði.
bloð ꝼremr hlǫkk at hæðiz hellꝺꝛ ſlitnar ꝺul vítníſ ſkiǫllꝺꝛ en ſkatnar ꝼellꝺer
ſkelꝼr harðr taka varða. hal lꜳtið her hvitan. hollr gramr rekinn ꝼramðan en tiggia
ſon svalr bꝛanꝺꝛ ꝺuger granꝺar. her eru þau reꝼhvǫꝛꝼ í ǫðꝛu visu orði hellꝺꝛ ſlitnar
ꝺul vitní. ꝺul er laun vitní er ſannan. enn i ꝼioꝛða viſu oꝛði eru þeſſi. ſkelꝼr harðꝛ
take varða. i ſetta oꝛði er sva. hollr gramr rekinn ꝼramðan. i ꜳtta oꝛði er ſva ſvalr bꝛanꝺꝛ
ꝺuger granꝺar. þetta er oꝼlioſt oꝛt. her eru ok ǫnnur mꜳltǫk þau er til mꜳlſ ſkal ta·
ka ſva at kalla at bloð ꝼremr vitní. þat er vargr en ꝺul laun ſlitnar eða roꝼnar at hlǫkk
hæðiz. þat er oʀosta. i ǫðꝛum ꝼioꝛðungí er sva harðꝛ skiǫllꝺꝛ enn ſkatnar taka at varða riki.
I þriðia ꝼioꝛðungi er sva at hollr gramr oꝼ her lætr ꝼrammðan ꝼal hvitan rekinn. ſa er ꝼra
mðꝛ er ꝼramaʀ er ſettr i ꝼioꝛða ꝼioꝛðungi er sva at ſvalr bꝛanꝺꝛ granꝺar ſeggium
enn tiggia ſon ꝺuger. Segl ſkekr oꝼ hlẏn huglar hvaſt ꝺꝛiꝼva
ſkip raſta en ꝼǫll oꝼ gram gẏlli grunn ꝺiup hata unna ne raun við haꝼ hreíní
háá raúſt ſkipar ꝼlauſtum hrǫnn ꝼyrir huꝼí þunnum heil kloꝼnar ꝼrið ꝺeila. Her eru
tvau visu orð i hvoꝛum helmingi þat er reꝼhvǫꝛꝼum er oꝛt ok tvenn i hvarum ſem her. grunn ꝺiup
hata unna. en i eꝼra helmingi. heil kloꝼnar ꝼrið ꝺeilu. þerſi eru hín minztu refhvorꝼ
aꝼ þeſſum. Hælir hlẏr at ſtaali haꝼit ꝼellr enn ſvíꝼr þelli ꝼerð
ꝺvǫl ꝼirriz hǫꝛða ꝼramm mót lagar glammi vinꝺꝛ rettr vꜳðer benꝺer veꝼr rekr æ haꝼ
ſnekkíur. veðꝛ þẏrr viſa iðiur varar ꝼẏser ſkip lẏſa. her eru eín reꝼhvoꝛꝼ i hveriu
oꝛði ok ꝼleſt oꝼ lioſt. Lẏng ꝼra ek lẏſa þengilſ lꜳ reíſ oꝼ ſkut
geiſla en ſvoꝛð oꝼ her harða hlioð ſtoð unꝺ gram róða. þioð ꝼær þungra ſkeiða þrong
rúum ſkipat lǫngum ſtæl lætr ſtẏriar ꝺeilír ſtinn klǫkk í mar ſǫkkva. her eru reꝼhvǫꝛꝼ
í oðꝛu hveríu oꝛði. Himín glæꝼa ſtrẏkr hæꝼar hraun ſkilia ſǫg þi·
liur lǫg ſkiða vill læger liotr veðꝛ ꝺꝛaſil bꝛiota lẏſ heimſ naer lioſu liðꝛ ær oꝼ gram
bliðum uðꝛ rekker kiǫl klǫkkvan kǫllꝺ eiſa ꝼar geíſar her eru enn reꝼhvǫrf i hvarum helmingi
þeſſi eru hin mínnztu kǫllut. Firriz hǫnꝺ með hara hlumr liðꝛ
vetr aꝼ ſumrí en ꝼleſt við lǫg liſta lǫng taka hvillꝺ at gǫngu. ǫl mæðer lið lẏða lett
ſkipaz hǫll hin retta en ſkꜳl at giǫꝼ gola gullz ſvíꝼr tom hin ꝼulla. her eru i ǫðꝛu
orði ok hínu ꝼioꝛða þau oꝛð er gagnſtaðlig eru ſem reꝼhvorf ok ſtanꝺa æigi ſaman ok er eín
ſamſtaꝼa i milli ok lukaz bæði ok eiga eína tíð. þeſſer hætter er nu eru ritaðer eru ꝺꝛótt·
kvæðer at henꝺingum ok oꝛða lengð. her eru .vi. ſamſtǫꝼur i hveríu viſu oꝛði ok aðalhenꝺingar í
ǫðꝛu ok hinu ꝼioꝛða. enn ſkothenꝺing i hinu ꝼẏrſta ok þriðia visu orði hvern veg ſkal ſkipa

ꝺꝛottkvæðum hætti með henꝺingum ok oꝛða lengð ſva ſem her.
Hreín tiǫꝛnum gleðꝛ hoꝛna hoꝛn naer litt at þoꝛna miǫðꝛ hegner bǫl bꝛagna bꝛag·
ningr ſkipa ſagner ꝼolk hǫmlu geꝼr ꝼramla ꝼramlẏnꝺꝛ viðum gamlar ſæ er hellꝺꝛ
ꝼyrir ſkot ſkiǫllꝺum ſkiollꝺungr hunangſ ǫllꝺur. her er þat mꜳlſ oꝛð ꝼẏrst i oðꝛu ok hi·
nu ꝼ⸠yr⸡⸌ioꝛ⸍ða viſu orði er ſiðarſt er i hinu ꝼẏrſta ok þriðia.
Rǫſt geꝼr ǫðlingr iaſtar ǫl virði ek ſva ꝼ irðum þǫgn ꝼeller bꝛím bꝛagna bioꝛ ꝼoꝛn
er þat hoꝛna mꜳlſ kann millꝺingr heilſu miǫðꝛ heíter ſva ueíta ſtrugſ kemr valr
veigar vín kalla ek þat galli. Fuſſ bꝛẏtr ꝼẏlker eíſu ꝼenſ
bꝛegðꝛ hǫnꝺ á veníu ræn hegner geꝼr rínar rǫꝼ ſpẏr ætt at iǫꝼrum miǫk truer ræser rek·
ka raun ſier giǫꝼ til launa rꜳð æ loꝼðungr lẏða lengr vex hverr aꝼ gengi.
I ſkallꝺa bꝛaút ǫllꝺu eik var ſúðín bleika reẏnꝺ til ræſiſ ꝼunꝺar rikſ em kuðꝛ at ſliku
bꝛiotr þæ herſiſ heití hætt ꝺuger ſæmð at vætta auðſ aꝼ iarla prẏði itrſ vara ſlikt
til litilſ. Her heꝼr annat visu orð ok hið ꝼioꝛða með ꝼullu oꝛði ok einni ſamſtǫꝼu ok leið þat
oꝛð aꝼ hinu ꝼẏrra. en þær v. ſamſtǫꝼur er þæ eru epter eru ſier eínar um mæl. þeſſi er
hínn ꝼẏrſtí hættr her ritaðꝛ þeira er bꝛeẏtter eru aꝼ ꝺrottkvæðum hættí með ꝼullu hætta ſkip·
ti ok heðan ꝼra ſkal rita þær greíner er ſkipt er ꝺꝛottkvæðum hættí ok bꝛeẏtt með hlioðum eðꝛ
henꝺinga ſkipti eða oꝛða lengð ſtunꝺum við lagit en ſtunꝺum aꝼtekit.
Vanꝺbáugſ veiti ſenꝺer vegrakkr en giǫꝼ þakkag ſkiallꝺbꝛakſ ſkẏlia millꝺum ſkip·
reiðu mer heíða. ꝼann næſt ꝼẏlker unna ꝼiǫlꝺẏr aꝼ giǫꝼ ſtẏriſ ſtalhreínſ ſtẏria ꝺeilis
ſtoꝛlæti ſæ ek mæta. her er i ꝼẏrſta viſu oꝛði ok þriðia þat er hꜳttum ſkipter. her ſtanꝺaz
hlioðꝼẏllenꝺꝛ sva nær at tvær ſamſtǫꝼur eru i millum þeira þær gioꝛa ſkialꝼhenꝺur.
tvær man ek hilmí hẏrum heímſ viſter otviſtar hlaut ek æ ſamt at ſitía ſeimgillꝺí
ꝼe millꝺum ꝼuſſ geꝼr ꝼẏlker hnosser ꝼleínſtẏrer margꝺẏrar hollr var herſa ſtilli hoꝺꝺſpen·
ner ꝼiǫlmonnum. her ſkiptaz hætter i ǫðꝛu ok ꝼioꝛða visu orði ok ræðꝛ hin ꝼioꝛða ſamſtaꝼa hát·
tunum. ⸌⸍ þoll bið ek hilmiſ hẏlli hallꝺa grænna ſkiallða aſkr
beið aꝼ þi þroſka þiliu hrungniſ ilia vigꝼollꝺar niot vallꝺi vanꝺar mar·
gra lanꝺa nẏtr vartu oſſ til itrar elli ꝺolga ꝼelliſ. her er i ǫðꝛu ok ꝼioꝛða viſu oꝛði
þat er hꜳttum ſkipter ok ræðꝛ her hin .iij. ſamſtaꝼa.

H⸌h⸍er heꝼr annat kvæði þat er oꝛt er um ſkula iarl ok heiter bꝛagar bót.
S⸌S⸍tꜳlſ ꝺẏnblakka stǫkkví ſtinn geðſ ſamer minnaz alꝼſ biꝼſæki aukinn ẏggſ
ꝼeng æ lof þengilſ. oðz blaꝼerla iarlí aurbꝛiot ne ſkal þriota harſ ſaltunnu
hranner hrærum óð at ſtæra. her ſkipter hꜳttum i ꝼẏrſta ok þriðia viſu orði Ok
ræðꝛ ſu ſamſtaꝼa hꜳttum er næſt er hinni ꝼẏrſtu. El þreiꝼz ſkar·
pt um ſkula ſkẏſ ſnarvinꝺa linꝺar egg varð hvǫſſ i hǫggum hræſ ꝺẏn bꝛunnum un·
nínn ſeimþreẏter bio ſveita ſniallr ilſtaꝼni hraꝼní þollr varð unꝺ ꝼit ꝼalla ꝼramm
þrabarní arnar. her ſkipter hꜳttum í oðꝛu ok ꝼioꝛða visu orði ok ſtanꝺa henꝺingar bááðar
ſamt nær enꝺa ok lukaz i einum ſtaꝼ ok er betr at ſamhlioðanꝺi ſe epter bꜳðar.
Liꝼſ varð ræn at raunum reið ſverð ſkapat miǫk ꝼerðum ſtǫg oð þrætt
a þingi þioð ſterk liðu ꝼramm merkí hrauð oꝼ hilmiſ bꝛoður hvǫſſ egg ꝼriðar ván ſegg·
ium ſpíot næðu blá bita buanꝺ menn lutu þar renna. her er hꜳtta ſkipti i oðꝛu visu orði ok
ꝼioꝛða ok aukit þar i einni ſamſtǫꝼu sva at tvær eru ſiðarr ok eẏkr þat lengð oꝛðzinſ.
Flauſt bio ꝼolka treẏſter ꝼagr ſkíollꝺuðuztum ǫllꝺum leið ſkar bꝛagningſ bꝛoꝺer biartveg·
giuðuztu hreggí heſt rak hilmer raſta harðſveipaðaztan reipum ſioꝛ hlaut við þrǫm
þiota þunghuꝼuðuztu lungi. her ſkipter hꜳttum í ǫðꝛu ok .iiij. visu orði ok aukit bæði ſamſtofu ok
ꝼullnat oꝛðtak ſem ꝼramarzt ok epter þꜳ ſamſtofu eru .iij. ſamſtofur ok rett ꝺrottkvætt eꝼ hon er
oꝛ tekín. Reiſt at vꜳgſbꝛu veſtan varſíma bar ꝼiari
heit ꝼaſtr haꝼar raſter hialmtẏr ſvǫlu ſtẏrí ſtǫkk ęx en bar blakka bꝛimſ ꝼyrir ioꝛð hið
grimma her ꝼiǫlð huꝼar ſvǫlðu hrann lið buanꝺ manna. her er ſkialꝼhenꝺa með aðalhen·
ꝺingum hið þriðia visu orð i hvarum helmingi enn at oðꝛu ſem ꝺꝛottkvætt.
Hriſti hvatt þa er reiſtiz herꝼǫng miǫg long veſtǫng ſamði ꝼolk en ꝼramðiz ꝼull ſterk
hringſerk gramer ſerk. hǫnꝺ lek hverium reẏnꝺiz hioꝛr kallꝺ allvallꝺꝛ mannballꝺꝛ egg
ꝼra ek bꝛeiða bíuggu bꝛagning ꝼẏlking ſtoð þing. her eru þrennar aðalhenꝺingar i ǫðꝛu Ok
ꝼioꝛða visu orði ok lukaz allar einnveg ok ꝼẏlger ſamſtaꝼa fyrir hveria. Vann kann
virðum banna vallꝺ giallꝺ hǫꝼunꝺꝛ allꝺar ꝼerð verð ꝼolka hirði ꝼleſt meſt ſa er bil leſ·
ter hꜳtt hraatt hǫlða ættar hrauð auð iǫꝼur rauðum þat gat þengill ſkatna þioð
ſtoð oꝼ gram bioða. her er i ꝼẏrſta visu orði ok hveriu i upphaꝼi tvær aðalhenꝺingar ſaman Ok
hín þriðia at hættí við enꝺa. ⸌⸍ Ok hiallꝺꝛ reiꝼan hóꝼu hoꝺꝺ ſtiklanꝺa
micklir moꝛð ꝼlẏter kna mæta mælm ſkurar ꝺẏn hialmar hiallꝺꝛſ þa er hilmer ꝼollꝺar
hugſtærum gaꝼ ꝼæri ognſveller ꝼær allan iarlꝺom gǫꝼugr ſóma. Her ſkipter hætti hið .vta
viſu oꝛð ok leið;er i þvi oꝛði mꜳltak aꝼ ꝼẏʀa helmingí ok ꝺꝛegz þat visu orð með hlioðꝼẏllingum

með ſkialꝼhenꝺu hinni nẏíu. hverr ꝼremr hillꝺi bara hverr er mæ·
lingum ꝼæri hverr gioꝛer hǫpp at ſtæri hverr kann auð at þverra. vellꝺꝛ hertugi hiallꝺꝛí hann er
ꝼirſtr blikurs manní hann er oꝼ hǫpp at ſẏnní hann veler blik ſpannar. i þessum hættí er bꝛeẏtt til
ꝺꝛottkveðínſ hꜳttar með oꝛðum en ꝼleſter ẏrkia þat með lettum heitum.
Vetr itrhugaðꝛ ẏtum otrgiǫllꝺ iǫꝼur ſnotrum opt heꝼver þingſ ꝼyrir þrǫngví þung ꝼarmr gra·
na ſprungit. hioꝛſ vill rioðꝛ at riði reiðmælmr gníta heiðar vigſ er hrutt at hættí
hvatt niꝼlunga ſkattí. þat eru liðhenꝺur er hinn ſamí ſtaꝼr ſtenꝺꝛ ꝼyrir henꝺingar ok þa er rett
oꝛt liðhenꝺr hꜳttr at i ǫðꝛu ok hinu ꝼioꝛða visu orði ſe oꝺꝺhenꝺing ok ſkothenꝺing nu er ſꜳ hꜳttr er ver
kollum ꝺetthent Alrauðum ꝺꝛiꝼr auði ognrakkr ꝼirum hlakkar veit ek hvar
valſ áá reitu verpr hringꝺꝛopa ſnerpír. ſniallr lætr a ꝼit ꝼalla ꝼagr regn iǫꝼuʀ þegnum
ogn ꝼlẏtum verr ẏtum arm marꝺallar hvarma. her eru aðalhenꝺingar i ꝼẏrſta ok þriðia ví·
ſu oꝛði en giæti at taka oꝛ ſkothenꝺur. Frama ſkotnar gram gotnum
giǫꝼ ſannaz rǫꝼ ſpannar menſtikler venſt micklar mannꝺẏrðer vann ſkẏrðar herꝼiǫlð bera
hǫlðar hagbáalſ lagar ſtæla ꝼriðaz ſiallꝺan við vallꝺi val lanꝺz ſvala bꝛanꝺa. Her eru
tvær aðalhenꝺingar i hveriu visu orði þeſſi þikker vera ꝼegrſtr hꜳttr ok vanꝺaztr eꝼ vel er oꝛt
þeira hꜳtta er kvæði ſe oꝛt ept͛er. er þa ꝼull alhenꝺing eꝼ æigi ꝼinnz í. at ek. enn eða þau
ſmá oꝛð er þeim ꝼẏlgía nema þau ſtanꝺi i henꝺingum enn æigi haꝼa þat aller menn varaz Ok
er þat þvi æigi rangt ſem. qvað klængr b̅yskup. Bað ek ſveíta glað geitíſ gioꝛ er íð at ꝼor tiðum
ꝺꝛǫgum heſt áá lǫg leſta lið ꝼlẏtr enn ſkrið nẏtum. Samþẏkkiar
ꝼremr ſǫkkum ſnarballꝺꝛ hiarar allꝺer gunn hætter kann grottu graðꝺꝛipt hraða ſkipta
ꝼeſtriðer kann ꝼróða ꝼriðbẏgg liði trẏggna ꝼiǫlvíníar hẏlr ꝼeniu ꝼalmellꝺꝛ alin vellꝺi.
hín minni alhenꝺa er þa rett oꝛt at hallꝺit ſe viſu lengð ſaman enn eꝼ henni er ſkotiꝺ í ꝼul·
la alhenꝺing sva at ſkothenꝺur ſe þar ſumar eða allar í visu orði þat er æigi rett.
Lætr unꝺín bꝛot brotna bꝛagningr ꝼyrir ser hringa ſa tekr ꝼyrir men menía mæt oꝛð um ſik ꝼæter
armr kna við blik blikna bꝛimlanꝺz viðum ranꝺa þviat hǫnꝺ við lið liðna lẏſloðar berꝛ gloðer.
her er i ꝼẏrſta ok .iijia visu orði til kveðit at einni ſamſtofu ok haꝼt þat til henꝺingar ok ſtanꝺa sva henꝺi·
ngar i oꝛðinu ſem riðhenꝺur. Virðanꝺi geꝼr virꝺum verbꜳl liðar
ſkeria gleðꝛ vellbꝛoti vellum verðung aꝼar þungum. ẏtanꝺi ꝼremr ẏta auð ſæꝼuna rꜹ·
ðum. þar er mætum gram mætí marblakkſ ſkipenꝺꝛ þakka. her eru þat henꝺingar er ver
kǫllum ſamhenꝺur þviat þeſſar eru allar með einum ſtǫꝼum ſettar til kveðanꝺi i ꝼẏrſta Ok
þriðia viſu orði ſem ſkothenꝺur i ꝺrottkvæðum hætti. Seím þveʀer geꝼr
ſeima ſeímǫr liði beima ⸌⸍ hringmillꝺum ſpẏr ek hríngum hringſkemmi bꝛotnínga

báug ſtǫkkver ꝼremr baugum baug grimmr hiarar ꝺꝛauga viðꝛ gullbꝛoti gullí gull
hættr ſkaða ꝼullan. Her er þrim ſinnum hǫꝼð ſamhenꝺing. tẏſvar i ꝼẏrſta ok þriðia
visu orði enn í ǫðꝛu ok ꝼiorða er hallꝺit aꝼ henꝺing i ꝺunhenꝺum hættí.
Auðkenꝺum verr auði auðtẏr boga nauðar þar er áuð viðum auði áuðſ i gulli rauðu.
heiðmonnum bẏr heiðiſ heið millꝺꝛ iǫꝼuʀ reiꝺer venr heiðꝼrǫmuðꝛ heiðar heiðgiǫꝼ vala
leiðar. her hallꝺa ſamhenꝺingar um allan viſu helming ok taka með aðalhending hina ſiðaʀi í ǫðꝛu
ok ꝼioꝛða visu orði. Hiallꝺꝛ remmer tekr hillꝺi hringr bꝛeſtr at giǫꝼ ꝼeſ·
ta hnígr unꝺ hǫgna meẏiar herſ vallꝺanꝺi tiallꝺ. heðinſ maala bẏr hvílu hialm leſtan·
ꝺa ꝼleſtum moꝛðaukinn þíggr mækí munꝺ hiaðninga ſpꝛunꝺ. her er i hinu .iiij viſu oꝛði
tekin aꝼ ſamſtaꝼa enn at ǫðꝛu ſem ꝺꝛottkvætt. Yggſ ꝺꝛoſar rẏꝼr eí·
ſa ǫllꝺ moð ſeꝼa tiǫllꝺ gloð ſtǫkkr i haꝼ hlakkar hugtúnſ ꝼirum bꝛun. geðveggiar
ſviꝼr glugga glæſſ ꝺunbꝛímí hræſſ hvattr er hẏr at ſletta hiallꝺꝛſ gnapturna allꝺꝛ.
her er ſtẏꝼt annat ok hið .iiij visu orð Herſteꝼner lætr hraꝼn hungr ꝼullſeð ·
iaz ungr ilſpoꝛnat lætr ǫꝛn allꝺꝛ lauſaztan hauſ vilia borg en vargr vigſáára kliꝼr grar
opt ſolgit ꝼær ẏlgr iǫꝼur góðꝛ vill sva bloð. her eru ǫll viſu oꝛð ſtẏꝼð. þesser hætter grein·
ꝺir i þría ſtaði. þviat menn haꝼa sva ꝼẏr oꝛt at i einni viſu var annar helmingr ſtẏꝼꝺꝛ enn annaʀ
tviſtẏꝼðꝛ ok er þat hꜳtta ꝼǫll. enn her er ſæ hinn þriði hꜳttr er alſtẏꝼðꝛ er kallaðꝛ þviat her
eru ǫll viſu oꝛð ſtẏꝼð. Sær ſkiollꝺungſ niðꝛ ſkurum ſkopt ꝺaraðar
lẏptaz hrinꝺꝛ gunnꝼana grunꝺar glẏgg aꝼ ꝼræknum tiggia geiſa ve ꝼyrir viſa veðꝛ ſtǫng
at hlẏm gungníſ ſtẏrk eru mót ꝼyrir merkium mælmſ oꝼ itran hilmi. her er ſkothenꝺa í ǫllum visu orðum
enn annat ſem ꝺrottkvæðꝛ hættr. Stioꝛi venſt at ſtęra ſtoꝛ verk ꝺunu
geira hallꝺa kann með hillꝺí hiallꝺꝛtẏr unꝺ ſik ꝼollꝺu. hari ſlitr i hverri hiaʀanꝺa ꝼǫt
ſnerru ꝼalla þar til ꝼẏllar ꝼiall vargſ iǫꝛu þollar. i þeſſum hætti eru liðhenꝺur með tvennu
motí. enn aðꝛar á þæ lunꝺ við hína ꝼẏʀi henꝺing i ꝼẏrſta ok .iij. visu orði nu ſkal rita þá haat·
tu er ꝼoꝛnſkꜳllꝺín haꝼva qveðit ok eru nu ſaman ſetter. þo at þeir haꝼi oꝛt ſumt at hꜳtta
ꝼǫllum ok eru þesser hætter ꝺꝛottkvæðer kallaðer i ꝼoꝛnum kvæðum enn ſumer ꝼinnaz í lauſa viſum.
Skẏtr at ſkǫglar veðꝛí enn ſkiallꝺagi hallꝺaz hillꝺar hlemmi ꝺꝛiꝼu oꝼ hvitan
þrǫm rítar enn i ſæꝼiſ ſveíta at ſverðtogi ꝼerðar rẏðꝛ allꝺa vinr oꝺꝺa þat er iarlſ me·
gin ſnarla. her er i ꝼẏrſta visu orði ok þriðia hꜳttleẏſa enn i ǫðꝛu ok ꝼioꝛða aðalhenꝺingar
en hǫꝼut ſtaꝼrinn ſtenꝺꝛ sva ſa er kveðanꝺi ræðꝛ. en i ǫðꝛu ok ꝼioꝛða visu orði er ꝼyrir ſett ſamſta·
ꝼa eín enn að oðꝛu ſem ꝺrottkvæðt. Farar ſnarar ꝼẏlker bẏriar ꝼre·
ka bꝛeka lemr æ ſnekkium vaka taka viſa rekkar viðar ſkriðar at þat biðia. ſvipa ſkipa

ſẏiur hepnar ſǫmum þrǫmum i bẏr rǫmmum haka ſkaka hranner blǫkkum hliðar miðar
unꝺ kiǫl niðꝛi. þenna hꜳtt ꝼann ſa maðr er veli het þa er hann kom oꝛ ſkipſbꝛotí. þa er hann var
í ⸠⸡ ⸌ſkipi einu.⸍ þa oꝛti hann kvæði þat er hann kallaði kviðuna ſkialꝼhenꝺu eða ꝺꝛapuna ſteꝼ·
lauſu. her eru .iij. henꝺingar i visu orði ok ſkothent ⸠ ⸡ enn þriðia henꝺing
ok ꝼẏlger ſamſtaꝼa hverri henꝺíngu. hverr ſæi ioꝼra æger iarl ꝼiǫlvitrum
betra eða giarnara at giæða glẏm harðſellꝺan ſkiallꝺa. ſtenꝺꝛ aꝼ ſtaala ſkurar ſtẏr ólí·
till gautí. þa er ꝼolkſ iaðar ꝼerðer ꝼerr ſignioꝛðum varða. her er i ꝼẏrſta ok þriðia visu orði hátt·
leẏſa. enn í oðꝛu ok ꝼioꝛða aðalhenꝺing ok riðhenꝺing Hilmer hialma ſkurer herðer
ſverði roðnu hriota hvíter aſkar hrynia bꝛẏniu ſpanger. hnẏkkia hlakkar ellꝺar harꝺa
ſvarðar lanꝺi remma rimmu gloðer ranꝺa granꝺ oꝼ iarli. Her er sva ꝼarit henꝺingum ſem i ꝺꝛott·
kvæðum hættí. enn henꝺingar eru ſettar ſaman i ǫnꝺverðu viſu orði. hverr ali blo·
ði bẏrſta benſ rauðſẏlgium ẏlgi nema sva at gramr oꝼ gillꝺi gaꝼ margan ꝺag vargi geꝼr oꝺꝺ·
viti unꝺer egg nẏbitnar vitní hann er ꝼenriſ ꝼitiar ꝼramm klo loðnar roðna. Her er i ꝼẏ·
rſta visuorði ok þriðia hꜳttleẏſa enn i ǫðꝛu ok .iiij. aðalhenꝺing ok riðhenꝺur.
Er til ⸠ ⸡ hialma hẏriar herium ſtẏriar væní þar sva at iarl til ognar egner tognu
ſverði ſia kna garð ꝼyrir grunꝺu grunꝺar þunꝺar iaðꝛa er ſkatna vínr ſkiallꝺa ſkẏllꝺiz
gallꝺꝛ at ꝼremía. Her er i ꝼẏrſta ok þriðia visu orði hið ſiðazta mꜳlſ oꝛð haꝼt til henꝺin·
gar en miſſir þeſſ oꝛðz hinſ ꝼẏra er gioꝛa ſkẏllꝺi ſkothenꝺing. enn við þetta henꝺingar·
oꝛð eru i ǫðꝛu ok .iiijða visu orði ſtanꝺa ſem í ꝼleínſ hættí. viða er þat i ꝼoꝛnſkallꝺa verka
er í einni viſu eru ẏmser hætter eða hꜳtta ꝼǫll ok mæ æigi ẏrkia epter þvi þo at þat þikki
æigi ſpilla i ꝼoꝛnkvæðum. nu eru þeir hætter greínꝺer i þria ſtaði er kimla bǫnꝺ heita.
Hialmleſter ſkekr hriſtar hreggǫllꝺ ſigarſ veggí gramr lætr i bǫð bꝛiota
bꝛanꝺz hnigþili ranꝺa ſtanꝺa. ſtꜳlhraꝼna lætr ſteꝼner ſtẏr vinꝺ oꝼ ſik þẏria
þiggr aꝼ gǫnꝺlar glẏggi gagn oꝺꝺ vití bꝛagna ſagna. her er i ꝼioꝛða visu orði i hva·
rum helmingi aukit aðalhenꝺingu með tveim ſamſtǫꝼum epter visu orð enn að ǫðꝛu ſem ꝺꝛottkvætt.
Almꝺꝛoſar ſkẏlr iſa ær ꝼleſt megin bꜳra ſæra kænn lætr
hræſ á hrǫnnum hialmſvell iǫꝼur gella ꝼella. ſtẏriǫkla knæ ſtikler ſtinn menſ
leggia venia benía. lætr ſtiller ꝼǫꝛ ꝼẏlla ꝼolk ſunꝺ hiarar lunꝺa unꝺa. her eru
tvenn kimla bǫnꝺ í hvarum helmingí. Hrælioma ꝼelr hrí·
mi timi hꜳr veg um gram ſæra ꜳra ꝼroſt venr um hlẏn hriſtar miſtar her
kallꝺan þrǫm ſkiallꝺar allꝺar gullſenꝺer bꝛẏtr grunꝺar hrunꝺar gunnveggſ ſtoꝼ·
um hreggi leggi ſokn vallar ſpẏr ek ſvelli ellí ſva ſkotnar þat gotna þrotna.

her ꝼẏlger kimla banꝺ hveriu visu orði Tiggi ſnẏr æ ognar ꜳra
unꝺ gaglſ veit þvi ſoknar hagli ẏngva ꝺꝛeíꝼ at hreggi hlíꝼar hioʀ velir ꝼǫꝛ bꝛẏniu
elí viſi hellꝺꝛ um ꝼioꝛniſ ꝼollꝺar ꝼolk ſkipter ſva boga ꝺꝛiꝼtum ſkurum lẏſtr um hilmí
hrauſtan hans ꝼregnum ſtẏr miſtar regní. her er i ꝼẏrſta visu orði aukin ꝼraman tveim ſamſtǫꝼum
til hꜳttar ſetningar enn eꝼ þær eru aꝼ teknar þa er epter ſem ꝺꝛottkvæðt. enn oꝛ ǫðꝛu ok hinu
ꝼioꝛða mæ taka mꜳlſ oꝛð þat er .ij. ſamſtofur ꝼẏlgia .iij. visu orð ok eru enn .vi. i visu orði enn
henꝺingar ok ſtaꝼa ſkipti ſem í ꝺꝛottkvæðum hætti. nu ſkal ſẏna ꝼleirí ſkipan hꜳtt·
anna. Stꜳla kenꝺi ſtǫkkvi lunꝺum ſtẏriar vallꝺi rauðu at ꝼall·
ꝺa rekkar ſtẏrðu rett til iarðarz roðnu barði auſtan ꝼiarðar oꝺꝺum renꝺi eliun ſtranꝺer
ẏta ꝼerðar hringa ſkerðer hilmer ſtærði hvoſſu ſverði heila grunꝺar megin unꝺer. her
eru .viij. ſamſtofur i visu orði. enn henꝺingar ok ſtaꝼa ſkipti ſem i hrẏnhenꝺu.
Vaꝼði litt er virðum mættí vígrækianꝺi ꝼramm at ſækia ſkerðer gekk í ſkurum hlakkar
ſkǫglar ſerkſ ꝼyrir rǫðnum merkium ruꝺꝺiz linꝺ en ræſiſ þrænꝺa ribbungum ſkop bana þun·
gan gunnar ſkaut unꝺ gera ꝼotar grimſetta il hiarna klettí. Vapna hrið
vellta nꜳðí vægðar lauſ ꝼeigum hauſi hilmer let hǫggum mæta herða klett bana verðan
ꝼleína lanꝺz ꝼẏlker renꝺi ꝼiǫꝛniſ líð megin ſkiðí ǫꝼlugt ſverð eẏꝺꝺi ꝼerðum iǫꝼri kent holl·
ꝺi ꝼenta. i þeſſum hættí eru tiðaz .vij. ſamſtofur í visu orði enn henꝺingar ok ſtaꝼa ſkipti ſem i ꝺrott·
kvæðum hætti enn eꝼ oꝛ er tekin æín ſamſtafa i ꝼẏrſta ok ꝼioꝛða ⸌⸍ visu orði ſu er næſt ſtenꝺꝛ hinni
ꝼẏrſtu þa ꝼalla hlioðín ǫll ſem i ꝺrottkvæðu. sva ma ok aꝼ taka i ǫðꝛu ok ꝼioꝛða visu oꝛði
hina ſǫmu ſamſtofu Ok er þꜳ ꝺrott kvæðt ok allmiukt. Eẏꝺꝺi ut·
hlaupſ monnum itr hertogi ſpíotum ſungu ſtaal oꝼſtilli ſtoð ẏlgr i val ꝺolgum hal margan
let hoꝼði hoꝺꝺgrimmr iǫꝼur ſkemma sva kann ræn at reꝼſa reiðꝛ oꝺꝺviti þioðum.
her er hꜳttleẏſa i hinu ꝼẏrſta visu orði. ok iij. enn i ǫðꝛu ok ꝼioꝛða ſkothent.
Orta ek ǫllꝺ at minnum þa er alꝼramaz viſſag oꝼ ſiklinga ſnialla með .lx. háátta ſitt
haꝼa veíg með vellum er verðan mik letu æ allꝺin mar oꝛpið. oſſ er þat ꝼrami iǫꝼrar.
I þeſſum hættí eru engar henꝺingar en ſtaꝼa ſkipti ſem i ꝺrottkvæðum hættí. nu eru her ſaman
ſetter i tveim kvæðum .lx. hꜳtta ok umꝼramm þær .viij. greiner er ꝼẏrſt er ſkipat með ꝺꝛott·
kvæðum hættí með mꜳlſ greinum þeim er ꝼẏlgia hꜳttunum ok eru þesser hætter aller vel ꝼall·
ner at ẏrkia kvæði epter eꝼ vill. nu ſkal upp heꝼia hið þriðia kvæði þat er
oꝛt epter hinum ſmærum hættum ok eru þeir hætter þo marger i loꝼkvæðum.
F⸍remſtr var ſkuli ſkala loꝼ ꝺuala ſem ek millꝺum gram mærð ꝼiolſnærða meiʀ ſkal
ek ſtærí ſtẏrſ hroðꝛ ꝼyrer kær var ek hara herſ gnott bera. her eru i ǫðꝛu ok .iiijða.

visu orði ꝼioꝛar ſamſtofur ok tvær aðalhenꝺingar ok ſettr hoꝼut ſtaꝼr ſem i ꝺrottkvæðum hættí
enn i ꝼẏrſta ok þriðia visu orði eru .iiij. ſamſtoꝼur ok .ij. aðalhenꝺingar ok ſettr hoꝼut ſtafr ſem i ꝺꝛott·
kvæðum hættí. enn i ꝼẏrſta ok iijia visu orði eru .iiij. ſamſtofur rettar ok hin .v. aꝼ kleẏꝼiſ ſamſtafa þat er. er
aꝼ oꝼ. enn. eðꝛ þvilikt. þar eru ok ſkothenꝺingar ok hlioðꝼẏlling við hǫꝼutſtaꝼ.
Kunn bio ek kvæði konungſ bꝛoður þioð þann veit ek þengil þrenn ꝼiolmenn ꝼramm ſkal eð ꝼioꝛða
ꝼiǫlglaðſ vaða lioſ ellꝺz lagar loꝼun ꝼriꝺroꝼa. sva ꝼerr her ok hið .iiijða visu orð ſem i ꝼẏʀa hættí
enn i ꝼẏrſta ok þriðia visu orði er her henꝺinga lauſt enn tveir hlioðꝼẏllenꝺꝛ við hǫꝼut·
ſtaꝼinn ſem í ꝺꝛottkvæðu. mitt er um mætí mart lag bꝛagar
ꜳðꝛ okveðit oꝺꝺbꝛakſ ſpakan hlẏtr gramſ geta greppr ohneppra ſkẏr ſkraútꝼara
ſkiǫllꝺunga ungr. her er ſkothenꝺing i ꝼẏrſta ok þriðia visu orði ok ſtaꝼa ſkipti ſem í ꝺrottkvæðu
enn að oðꝛu ſem tǫgmælt. i ǫllu tǫglagi er æigi rangt þo at .u. ſamſtofur ſe i visu orði eꝼ ſkam·
mar eru ok ſkiotar. þat er ꝺꝛꜳpu hꜳttr at ſteꝼ ſkal vera i ꝼẏrſta visu orði ok luka þvi máálí í
ſiðazta visu orði kvæðiſſinſ ok er rett at ſetia þa kvæðit með sva mǫꝛgum ſteꝼia mælum
at haꝼa ǫll iamlong. enn hverſ ſteꝼia maalſ ſkal ſteꝼ upphaꝼ ok níðꝛ lag.
Sloð kann ſneiða ſeíma geíma hnigꝼak haka hleẏpa greẏpa hinn er aꝼ hlunni heſta
ꝼeſta lætr leẏꝼðꝛ ſkati langa ganga. her er i ꝼẏrſta ok .iijia visu orði ſem hag mælt enn annat ok
hið ꝼioꝛða með aðalhenꝺingum ok eru .ij. henꝺingar ok ſamſtofur i hverri ok enꝺaz bæðar i einn ſtaꝼ.
gull kna greppar gloa roa vaſſ eru ſegger ſamer ꝼramer eik kna unꝺ iǫꝼri una bꝛuna þar
nẏtr viſi viðar ſkriðar. her er hið ꝼẏrſta ok .iij. viſu oꝛð henꝺinga lauſt enn annat Ok
hið ꝼioꝛða grænlenꝺzki hꜳttr ok ſkemri oꝛðtǫkin. Ræser glæſer rǫkkva
ꝺǫkkva hvitum ritum hreína reína ſkreẏter hreẏter hraꝼna ſtaꝼna hringa ſtinga hiǫꝛtum
ſvǫꝛtum. i þerſum hættí eru i hveriu visu orði iiij. ſamſtofur ok ij. aðalhenꝺingar ok lukaz í einn ſtaꝼ bꜳðar
ok eingi aꝼ kleẏꝼiſ oꝛð. Hæ rǫſt hriſter hlunnvigg tiggia boꝛð grunꝺ
benꝺer bꝛimꝺẏrſ ſtẏri. bla veit bꝛiota bẏrſkið víði bꜹð harðꝛ bǫꝛðum buðlungr þun·
gan. i þerſum hættí eru .iiij. ſamſtofur i visu orði enn henꝺingar ok ſtaꝼa ſkipti ſem i ꝺrottkvæðu ne·
ma þat at allar henꝺingar eru næhenꝺar. Hrinꝺa lætr hníggrunꝺ haꝼ·
bekkſ ſnekkiur þaer ꝼalla ꝼleínþollr ꝼiǫꝛmꜳl ſtaalum. hlumí lætr hergramr hirðmenn
enn ræðí raúngóð rógꜳlꝼſ ſkialꝼa. i þeſſum hætti eru .iiij. ſamſtofur i visu orði enn henꝺin·
gar ok ſtaꝼa ſkiptí ſem i ꝺrottkvæðu ok er æigi rangt i hinu ꝼẏrſta ok þriðia visu orði þoat .v.
ſe. þat eru ſkothendur enn i ǫðꝛu ok ꝼioꝛða eru aðalhenꝺingar ok bꜳðar ſaman ok ſtẏꝼð en
ꝼẏʀí Hranner ſtrẏkia hlaðin boꝛð haꝼlauðꝛ ſkeꝼler kaſta na·
er kialar ſtíg kallt hlẏr ſǫlltum. ſvǫꝛtum hleẏper ſvana ꝼiǫll ſniall mæltr ſtiller hlunna

a haka veg hriðꝼellꝺ ſkíðum. her er i ꝼẏrſta visu orði ok þriðia .vij. ſamſtofur ok henꝺinga·
laúſt enn rett að ſtǫꝼum enn annat ok hið ꝼioꝛða heꝼuer .iiij. ſamſtofur ok ſkothent ok oꝺꝺhent
ok ſtẏꝼð hin ꝼẏri henꝺing. Snẏðia lætr i ſolroð ſnekkiur áá
manar hlekk ærla ſer ungr iarl allvallꝺꝛ bꝛeka ꝼall lẏptaz kna oꝼliði opt lau·
ki við kialar raukn greiða naer glẏgg vꜳð greipum mæta ꝺꝛagreip. i þerſum hætti eru .vi.
ſamſtofur ok æigi rangt þo at verði. .v. eða .vij. i ꝼẏrſta ok .iijias visu orði ſem ꝺrottqvæðt eða ſtẏꝼð eða
hneꝼt þat er allt eítt. en ſiðaʀi. Hrǫnn ſkerr hvatt ꝼerr húꝼr kallꝺꝛ allvallꝺꝛ
læ bꝛẏtr lǫg ſkẏtr limgarmr rangbarmr bꝛatt ſkekr bẏr rekr blavegg rꜳſkegg iarl
lætr almætr uſvipt hunſkript. i þerſum hætti eru .iiij. ſamſtofur i visu orði hveriu ok .ij. aðalhenꝺingar
ok lukaz bꜳðar í einn ſtaꝼ. ok allar henꝺingar hneꝼſtar. Læſer leẏꝼðꝛ viſi
lanꝺa wtſtranꝺer bliðꝛ ok blꜳſkiðum barða hranngarði ern kna iarl þẏrna oꝺꝺum ꝼalbroꝺ·
ꝺa iǫꝛð með elſnærðum iaꝺꝛi hrænaꝺꝛa. i þerſum hætti eru v. ſamſtofur i visu orði enn henꝺingar
ok ſtaꝼa ſkipti ſem i ꝺrottkvæðum hætti. nu eru þeir hætter er runhenꝺer eru kallaðer. þeir eru
með þrennu motí. hverr hættr ſkal vera með aðalhenꝺingum ij. ok i ſinu visu orði hvár henꝺing.
Loꝼ er ꝼlutt ꝼǫꝛum ꝼyrir gunnǫꝛum ne ſpurð ſpǫꝛum ſpiǫll gram ſnǫꝛum hæꝼi ek hans ꝼǫꝛum til hroðꝛar
giǫꝛum ẏpt ovǫꝛum ꝼyrir auðſ bǫꝛum. i þerſum hætti er hallꝺín æín henꝺing um alla viſu. en ſu
runhenꝺing er ꝼyrir ſtenꝺꝛ henꝺíngar i hveriu visu orði ſkilr henꝺingar ok ſkipter oꝛðum. þvi er þetta rúnhent
kallat. Flutta ek ꝼræði umꝼrama græði tunga tęði með tǫlu ræði ſteꝼ
ſkal ſtæra ſtilli mæra hroðꝛ ꝺuger hræra ok honum ꝼęra. her gengr henꝺing um haalꝼa viſu. enn ǫn·
nur hinn ſiðara helming. þeſſi hꜳttr er ſtẏꝼðꝛ eða hneꝼſtr aꝼ hinum ꝼẏʀa.
Slikt er sva ſiklingr æ ǫllꝺ þeſſ ann oꝛð róm þann. iarla er auſtan ver ſkatna ſkyrſtr ſkuli
ꝺẏrſtr. i þeſſum hættí eru .iij. ſamſtǫꝼur i visu orði en tvau visu orð ſier um henꝺing. ſtaꝼa ſkip·
ti ſem í ꝺꝛottkvæðu er í ǫllum þeſſum hættum. enn ꝼinnz þat sva at æigi er rangt i runhenꝺum hꜳttum
at i ꝼẏrſta ok þriðia visu orði ſtenꝺꝛ eítt ſinni ꝼyrir mꜳlſ oꝛð hlioðſtaꝼr ſꜳ er kveðanꝺi ræðꝛ.
Naꝺꝛſ gnapa ogn all eẏðer baugvalla hlunnz oꝼ hꜳſtalla heſtar ſvanꝼialla
oꝛmſ er glatt galla með gumna ſpialla iarl ꝼremr ſveit ſnialla ſlikt mæ ſkoꝛung kal·
la. þeſſi hꜳttr er æztr með ꝼullrí runhenꝺing. ok eru her tiðaz .v. ſamſtofur i visu orði eða .vi.
eꝼ ſkiotar eru. Orð ꝼekk gott gramr hann er gunntamr míok er ꝼullꝼramr
ꝼẏlker rauſnſamr. hinn er mæl metr millꝺing ſizt getr þann er sva ſetr ſeggi hvern vetr.
þeſſi er hneꝼſtr ok með minní runhenꝺu Mærð ſkal auka miſtar lauka goma ſverði
grunꝺar ſkerði. ꝺẏrð ſkal ſegia ꝺrott ma þegia ſtẏriar gloða ſtǫkkvi moða.
veit ek hringſ hraða i hǫll hlaða gott er huſ hlaða hirð ǫlſaða ꝺꝛekkr gramr glaða ⸌⸍

Sua ſegia menn i ꝼoꝛnum ſǫgum at einn hverr aꝼ ááſum
ſa er heimꝺallr het ꝼór ꝼerðar ſinnar ok ꝼramm með ſioꝼar ſtrǫnꝺu nockuri. kom
at einum huſa bę ok neꝼnꝺiz rigr. epter þeiri ſǫgu er kvæði þetta
at kvaðu ganga grænar bꝛauter ǫꝼlgan ok allꝺinn æſ kunnígan ramman ok rǫſ·
kvan rig ſtiganꝺa. gekk hann meir at þat miðꝛar bꝛautͬ"›ar kom hann at huſi hurð var æ giætti.
inn nam at ganga ellꝺꝛ var æ golꝼí hion ſꜳtu þar har aꝼ ærní aí ok eꝺꝺa allꝺinꝼallꝺa.
Rigr kunni þeim ræð at ſegia meír ſettiz hann miðꝛa ꝼletía enn æ hlið hvaara híon ſalkẏn·
na. þa tok eꝺꝺa okvinnleíꝼ þungan ok þẏkkan þꝛunginn ſꜳðum bar hon meir at þat miðꝛa
ſkutla ſoð var i bolla ſettí ꜳ bioð. var kalꝼr ſoðinn krꜳſa beztr reiſ hann upp þaðan reðz at
ſoꝼna. Rígr kunni þeim ræð at ſegia meír lagðiz hann miðꝛar rekkíu en æ hlið hvára híon
ſalkẏnna. þar var hann at þat þríar nætr ſaman. gekk hann meir at þat miðꝛar bꝛautar liðu
meir at þat manuðꝛ .ix. Ioð ól eꝺꝺa ioſu vatní hǫꝛꝼi ſvartan hetu þræl. hann nam at vax·
a ok vel ꝺaꝼna. var þar æ honꝺum hrokkit ſkinn kropner knuar ꝼingr ꝺigrer ꝼúúlligt anꝺ·
lit lotr hrẏggr langer hælar. Nam hann meir at þat magnſ um koſta baſt at binꝺa bẏrðar gioꝛ·
va bar hann heim at þat hriſ gerſtan ꝺag. þar kom at garði gengilbeína ǫr var æ ilium armr ſolbꝛu·
nnin niðꝛ biugt er neꝼ neꝼnꝺíz þír. Miðꝛa ꝼletía meir ſettiz hon ſat hia henni ſonr huúſ
ręꝺꝺu ok rẏnꝺu rekkiu gioꝛðu þræll ok þír þꝛungin ꝺægr. boꝛn ǫlu þau biuggu ok unðu
hẏgg ek at heti hreimr ok ꝼioſner klur ok kleggí keꝼser ꝼulner ꝺꝛumbꝛ ꝺigrallꝺi ꝺꝛǫttr ok hǫſver
lútr ok leggiallꝺi lǫgðu garða akra tǫꝺꝺu unnu at ſvinum geita giættu groꝼu toꝛꝼ.
Dættr voro þær ꝺꝛumba ok kumba ǫckvínkꜳlꝼa ok arinneꝼia ẏſia ok ambætt eikíntíaſna
tǫtrughẏpia ok trǫnubeína. þaðan eru komnar þræla ætter. gekk rigr at þat rettar bꝛaúter
kom hann at hurð var ꜳ ſkiði inn nam at ganga ellꝺꝛ var ꜳ golꝼi híon ſꜳtu þar hellꝺu æ ſẏſlu.
maðꝛ telgði þar meið til riꝼiar var ſkegg ſkapat ſkǫꝛ var ꝼyrir enní ſkẏrtu þrǫngva ſkokkr var
ꜳ golꝼi. Sat þar kona ſveígði rokk bꝛeiꝺꝺi ꝼaðm bio til vꜳðar. Sveigr var a hǫꝼði ſmo·
kkr var ꜳ bꝛíngu ꝺúkr var ꜳ hælſi ꝺvergar æ ǫxlum aꝼi ok amma ættu húſ. Rigr kunni þeim rað
at ſegia. Reiſ ꝼra boꝛði reð at ſoꝼna meir lagðiz hann miðꝛar rekkíu enn á hlið hvꜳra hion
ſalkẏnna þar var hann at þat þriar nætr ſaman liðu meir at þat manuðꝛ .ix. Ioð ol amma ioſu
vatní kolluðu karl kona ſveip riptí rauðan ok ríoðan riðuðu augu hann nam at vaxa Ok
vel ꝺaꝼna. ǫxn nam at temía arðꝛ at gioꝛꝼa húſ at timbꝛa ok hlǫður ſmiða karta að
gioꝛꝼa ok keẏra plóg. heím oku þa hangínluklu geita kẏrtlu giptu karlí. ſnǫꝛ heiter ſu
ſettiz unꝺer ripti biuggu hion bauga ꝺeillꝺu bꝛeiꝺꝺu blæiur ok bu gioꝛðu. boꝛn olu þau
biuggu ok unꝺu het halr ok ꝺꝛengr haullꝺꝛ þegn ok ſmiðꝛ bꝛeiðꝛ bonꝺi bunꝺinſkeggi bui

ok boꝺꝺi bꝛattſkeggr ok ſeggr enn hetu sva ǫðꝛum nǫꝼnum ſnot bꝛuðꝛ ſvanni ſvarri ſprakki
ꝼlioð ſprunꝺ ok víꝼ ꝼeima riſtill þaðan eru komnar karla ætter. gekk rigr þaðan ret·
tar bꝛaúter kom ⸌hann⸍ at ſal ſuðꝛ hoꝛꝼðu ꝺẏr var hurð hnígin hringr var i giættí. gekk hann inn at þat
golꝼ var ſtraað ſætu hion ſæz í augu ꝼaðer ok moðer ꝼingrum at leika. ſat huſgumí ok ſneri
ſtreng ꜳlm oꝼ benꝺi oꝛꝼar ſkeptí enn huſkona hugði at ǫꝛmum ſtrauk oꝼ riptí ſterti ermar.
keiſti ꝼallꝺ kinga var a bꝛingu ſiðar ſlæður ſerk blaꝼaan bꝛun biartarí bꝛioſt lioſa·
ra hꜳlſ hvitari hreinni miǫllu. Rigr kunni þeim rꜳð at ſegia meir ſettiz hann miðꝛa
ꝼletía enn æ hlið hvára híon ſalkẏnna. þa tok moðer merktan ꝺuk hvitan aꝼ hǫꝛꝼí hul·
ði bíoð. hon tok at þat hleíꝼa þunna hvita aꝼ hveití ok hulði ꝺuk. Framm ſettí hon ſkutla
ꝼulla ſilꝼri varða. a biǫð ꝼæn ⸌ok⸍ ꝼleſki ok ꝼugla ſteikta vín var i kǫnnu varðer kaalkar. ꝺꝛuk·
ku ok ꝺæmðu ꝺagr var ꜳ ſinnum. Rigr kunni þeim rꜳð at ſegia. Reiſ rigr at þat rekkiu gerði
þar var hann at þat .iii. nætr ſaman gekk hann meir at þat miðꝛar bꝛautar liðu meir at þat máá·
nuðꝛ .ix. Sveín ol moðer ſilki vaꝼði ioſu vatní iarl letu heíta bleikt var hær biarter
vangar ǫtul voro augu ſem ẏrmlingi. upp ox þar iarl á ꝼletíum linꝺ nam at ſkelꝼa leggia
ſtrengi ꜳlm at beẏgia ǫꝛꝼar ſkepta ꝼleín at ꝼleẏía ꝼrǫkkur ꝺẏía heſtum riða hunꝺum
verpa ſverðum bꝛegða ſunꝺ at ꝼremía. kom þar oꝛ runni rigr ganganꝺí. ʀigr ganganꝺi
runar kenꝺí ſítt gaꝼ heítí ſon kveðz eiga. þann bað hann eignaz oðal vǫllu. Oðal uollu
allꝺnar bẏgðer. Reið hann meír þaðan mẏrkan v⸌ið⸍ helug ꝼiǫll unnz at hǫllu kom ſkapt nam
at ꝺẏia ſkelꝼði linꝺ heſti hleẏptí ok hiǫꝛꝼi bꝛá víg nam at uekia vǫll nam at rioða val
nam at ꝼella væ til lanꝺa. reð hann einn at þat .xviii. buum. Auð nam ſkipta ǫllum ueíta meiðmar ok
mǫſma mara ſvangriꝼía hringum hreẏttí hio ſunꝺꝛ baúg. Okum ærer urgar bꝛauter komu
at hollu þar er herser bio mættí hann míoꝼíngraði hvítri ok hoꝛſkri hetu erna. Bꜳðu hennar
ok heím oku giptu iarlí gekk hon unꝺ líní ſaman biuggu þau ok ſier unꝺu ætter ioku Ok
allꝺꝛſ nutu. Bur var hinn ellztí en barn annat ioð ok aðal arꝼi mǫgr niðꝛ ok niðiungr
namu leika ſonr ok ſveinn ſunꝺ ok ta⸌ꝼ⸍l kunꝺꝛ het einn konr var hinn ẏngztí. upp oxu þar
iarli boꝛner heſta tǫmðu hliꝼar benꝺu ſkeẏtí ſkoꝼu ſkelꝼðu aſka en konr ungr kunní
runar æꝼinrunar ok allꝺꝛrunar. meir kunni hann monnum biarga eggiar ꝺeẏꝼa ægi lęgia. klǫk nam
ꝼugla kẏrra ellꝺa ſæva ok ſveꝼia ſoꝛger lægia aꝼl ok eliun .viii. manna hann við rig Iarl runar
ꝺeillꝺi bꝛǫgðum beittí ok betr kunni þa ǫðlaꝺiz ok þa eiga gat rígr at heíta rúnar kunna.
Reið konr ungr kiǫꝛr ok ſkoga kolꝼi ꝼleẏgði kẏrði ꝼugla þa qvað þat kráka ſat kviſti eín
hvat ſkaltu konr ungr kẏra ꝼugla hellꝺꝛ mættí þer heſtum riða ok her ꝼella. Aá ꝺanr ok ꝺanpꝛ
ꝺẏrar haller æðꝛa oðal enn þer haꝼit þeir kunnu vel kiol at riða egg at kenna unꝺer riuꝼa.

hetu þeir menn er ꝼẏlgðu bꝛaga konungi hinum gamla. Virðar heíta þeir menn er
meta maal manna. ꝼirar ok verar heíta lanꝺvarnar menn. Vikingar ok ꝼlotnar. þat
er ſkipa herr. beimar heita þeir menn er ꝼẏlgðu beima konungi. Gumnar ok gumar heita
ꝼolkſtioꝛar. ſem gumí heiter i bꝛúðꝼǫꝛ. Gotnar heíta aꝼ gota konungi er gotlanꝺ er við kent.
hann heiter aꝼ naꝼní oðínſ ok ꝺꝛegit aꝼ gautz naꝼní. þeir heita ꝺꝛenger er millum lanꝺa ꝼara
þeir konungſ ꝺꝛenger er þeim þiona eða oðꝛum rikiſ monnum. þeir heita vaſker menn er batnanꝺi eru.
Segger heita ok kníar. Liðar eru ꝼẏlgðar menn. þegnar ok haullꝺar þat eru bęnꝺꝛ. Lionar heita
þeir er um ſætter ganga. Kappar heita ok kempur. garpar. snillingar.
hreẏſtimenn. harðmenni aꝼar menní hetiur. þeſſi eru þar i mót. kalla mann blau·
ðan. þirꝼing. blota mann. ſkaúð eða ſkræꝼu. Vák. vám. lók. leẏmu. ꝺæſa ꝺꝛók.
ꝺuſilmenni. Auʀ maðr heiter millꝺingr mæringr. ſkatí. þíoðſkatí gull·
ſkati mannballꝺꝛ. auðkẏꝼingr. ſælkeri. ʀikmenní. Her ímot er sva kallat. hnǫggr
glǫggr. mælingr. ſmælingr. veſælingr. giǫꝼlatí. þioꝼr hvínn. hlenni.
Spekingr rꜳðvallꝺꝛ ſnẏrti maðr. oꝼlꜳtí glæſi maðr ſtertí maðꝛ. Raumi
ſkraumi. ſkrapr. ſlokr. ſkrokkr. ſkeiðkloꝼi. ſlínni ꝼlangi. ꝼioſner truðꝛ lokr kẏr·
píngr. Sua heita hǫlðar. halr ꝺꝛengr haullꝺꝛ. þegn. ſmiðꝛ. breiðꝛ
bonꝺí. bunꝺinſkeggi bui ok boꝺꝺi bꝛattſkeggr.
Kauði ꝼnauði ꝼóli ꝼiꝼlí ꝼlangi. Gaſſi gokr gromr gógr. gaúr. hriki glopr
gopí glónn glanni. ſlꜳní ſlappi ſtrunꝺí ſmoꝛtr ſtoꝛtr. hrokr hrottí. þumr þríotr
þrápr. tutr tangi mottí vꜳmr. ꝺærbekill. gæði. gínnungr gapþroſner gunnungr
þræla heití ſtanꝺa í rígſ þulu. líni ſtaꝼklapr. ǫnnungr lẏꝺꝺa.
Maðꝛ heiter einn hverr. ta. eꝼ .ij. eru. þoꝛp eꝼ .iij. eru .iiij. eru ꝼǫꝛu neẏtí. ꝼlokkr .v.
menn. ſveít eꝼ .vi. eru .vij. ꝼẏlla ſǫgn .viij. bera amæliſ ſkoꝛ. nautar eru .ix. tigir
eru .x. ærer eru .xi. tolꝼ er toglǫð. þẏſſ eru xiij. ꝼerð eru xiiij. ꝼunꝺꝛ er þat er xu. hit·
taz. ſeta eru .xvi. ſokn eru .xvij. ærner þikki uviner þeim er xviij. mæter. neẏti heꝼver
ſaa er xix. ꝼẏlgia. ꝺrott eru .xx. þegnar eru .xxx. ꝼolk eru .xl. ꝼẏlki eru .l. ſam·
naðꝛ eru .lx. ſoꝛvar eru .lxx. Øllꝺ eru .lxxx. herr er .c. lẏðꝛ heiter lanꝺzꝼolk.
Enn eru þau noꝼn er ver lꜳtu ganga ꝼyrir noꝼn manna ok kǫllum ver þat
viðkenningar eða ꝼoꝛnoꝼn manna. þat eru viðkenningar at neꝼna eínnhvern lut rettu naꝼ·
ní ok kalla þann er hann vill neꝼna eiganꝺa eða veitanꝺa eða ſækianꝺa þeira luta. sva Ok
at kenna við ætt ſína ok kalla hann ꝼǫður eða aꝼa ſon eða bꝛoður þeſſ er hann neꝼnꝺi sva qvað
þioðolꝼr. Vaſ tu olaꝼſ ſon auſtan eꝼlꝺꝛ ꜳ vatnit ſkeꝼlꝺa.

Ai heiter arꝼi ſonr arꝼuní arꝼþegí mǫgr niðꝛ ſeꝼi erꝼingi konr heꝼner bur.
Broðer heiter bloði barmi. hneꝼi hlẏrí liꝼrí ſiꝼr kunꝺꝛ kẏnſtaꝼr niðiungr
ættſtuðill ættbaðmr. kẏn aꝼkvæmí aꝼſpríngr.
Heita ok mꜳgar. ſiꝼiungar. ſvilar hleẏtar ſpiallanꝺí þopti kompann ꝼelagi
ꝼoſtrí vínr vanꝺa maðꝛ ꝼrænꝺi. Heiter ꝺolgr anꝺſkotí. ſǫkkvi.
þrǫngver. ſkaða maðr. uſviꝼrungr. bꜳgí anꝺſkoti. uvin. þetta kǫllum ver ſannkennin·
gar at kalla at maðꝛ ſe hrauſtr harðꝛ hagr hoꝛſk kiænn kuðꝛ rikr rǫſkr reiðꝛ
rammr raðugr ſniallr ſnarpr ſnotr ſterkr ſtórvitr. Vaſkr vænn var vǫllꝺugr bliðꝛ
biartr. Þetta kǫllum ver tviríðit. her ꝼẏlger ſtuðning ſannkenníngu eꝼ maðr
er kallaðꝛ alrǫſkr oꝼrhugaðꝛ ꝼullhvatr vegſæll ok aa marga uega er ſannkenningum
bꝛeẏtt ok heẏia þær meſt oꝛða ꝼiǫlða i ſkallꝺſkapnum ok ꝼegra meſt kveðſkapinn.
Mann ſkal kenna við verk ſin ǫll þau er hann þiggr eða veitr eða gioꝛer.
hann máá kenna til eignar ſinnar þeirar er hann áá eðꝛ gaꝼ. þa ſkal sva kenna við þeſſa lutí.
kalla hann vinnanꝺa eða ꝼremianꝺa verka ſinna. mann mæ kalla viðar heítum ǫllum
karlkenꝺum. þat ma sva kenna við þeſſa luti. kalla hann vinnanꝺa eða ꝼremíanꝺa þviat hann vinnr
þat er hann gioꝛer ok reẏner. Tre er ok viðꝛ ok reẏner kallaðꝛ er hǫggr. ſtoꝼn eða ſtaꝼr. ꝼioʀ eða bor
ꝺꝛaugr ok kenꝺꝛ til eignar eða verka. sva. qvað þoꝛðꝛ. ſ ſon hlakkar ſtoꝼnſ at heꝼna herðenꝺꝛ í
þvi ſverða. sva qvað Aſgrimr ionſ ſon Laðſ rupla ꝼe ꝼriðu ꝼoꝛnbauga herꝺꝛaugar ſverða ſæ·
ki níoꝛðu ſer veſlarí heſliſ. kallaðer eru menn nioꝛðungar eða narungar miðiungar
eða ſtrengianꝺí víga eða verka. sva. qvað Sighvatr. Unꝺꝛ læta þat ẏtar æigi ſmætt er mꜳttið
ſkeníoꝛðungum ſkoꝛðu ſkẏlauſſ rǫðull hẏlía. hvern karlmann mæ kalla ꝼeiti eða
ꝼæði hræꝼugla eða varga. sva ilrioð eða gomrioð. sva. qvað arnor. auſtan kom tu með all·
ra meſtan ẏggíar máárſ i þrænſkar ꝼiðꝛí rioðꝛ en ꝼianꝺmenn ẏðꝛa ꝼælma qvaðu
ægiſ hialma. sva qvað ʀǫgnvallꝺr hvat man ek ẏðꝛ eða oðꝛum ulꝼbꝛẏnínꝺum kẏnna heiðz loꝼa
ek hialmi bliðan hærannz nema guð ſannan. maðꝛ er kenꝺꝛ ꝼlæẏger ok ꝼerger heiter Ok
hreẏter mẏger ok meíðer ſæker ok ſærer ſǫkkver ok ſlǫngver vælir ok veiter æger ok otti. sva qvað Arnor. Ottí
kunnit elgium hætta æði veðꝛſ um ſkelꝼðan græði ꝼenginſ gullz eða ꝼęðit ella ꝼremztan
allꝺꝛ unꝺ ꝺꝛiꝼnu tíallꝺí. þerſum heitum ſkal kenna mann til gullz eða vapna. sva qvað olaꝼr leggſ·
ſon. Giarn em ek mælſ um maurnar mæring þann er blik ſærer. sva qvað Snoꝛri ſturlu ſon.
hann æ hǫpp at ſẏnní hann veller blik ſpa⸌nn⸍ar. kenna ſkal mann heítum oðinſ ǫllum ok allra áſa
heitum. vel þikker kent til ꜳlꝼa. kent er ok til iǫtna eða ꝺverga. sva qvað Geſtr. Geſtr heꝼver geitiſ

ſvarðar ok heẏrnar augna ok munnz ok allz þeſſ er ꜳ hǫꝼði er. Sverð heímꝺalar
er ok rett at neꝼna ſverðz heití hvert er vill ok kenna til nokkurſ heitíſ heimꝺallz. sva
qvað biarni a ſon varð þat er ꝼẏlkiſ ꝼærðu ꝼár verk bꝛá merkí. ger varð heiꝼt oꝛ ·
ví heímꝺallz viðer ſeíma. her er ſagt at augu eru kǫllut merki bꝛúna. hǫꝼut er kent
himinn eða húſ hǫll eða ſnekkía heila ok allz þeſſ er i hǫꝼði bẏr. sva qvað biarní. Sua at
ẏꝺꝛottum ættu elſ rekninga þelar ramſ aꝼ reikar hímní raúð ſvǫꝛꝼ oꝼan gnauða.
Sua qvað ſkællꝺ þoꝛer Dẏr gleiꝼar kom ꝺúꝼa ꝺagſ ok kriſma lagði megín ſkiǫllꝺungi mill·
ꝺum mæt í hattar ſtrætí. Sua qvað snoꝛri ſturlu ſon Hollt ꝼelr hillꝺi gellti heila bęſ ok ꝺeiler
gullz i gemliſ ſtalli gunnſeíð ſkǫꝛungr reiðer. Auga heiter. lítr. ſion viðꝛlit
þau mꜳ sva kenna kalla ſol ok þungl. ſkript eða ſkíǫllꝺ. lioſ eðꝛ lopt. gler eða gímſteína
ſteín eða ſtioꝛnur gull eða geíſla ok alla birtí ok kenna til bꝛæ eða bꝛúna hvarma ok enníſ. sva qvað
Eínar ſkulason Ok ꝼẏrſt þeir er lǫg leſtu leẏꝼðar krǫꝼ oꝛ hǫꝼði hætt mꜳl var þat heila hímín·
tungl ꝼirar ſtungu. her er hauſſ kallaðꝛ himínn enn augu tungl þeſſ himínſ. sva ſeger í
moꝛginſol. Heꝼka ek opt enn æꝼí ꜳ ek ꝼlíoðz loꝼa góða enni leiptr aꝼ unnar ellꝺſp·
ong ꝺegi longum. sva qvað egill. við þvi tok enn tiru ꝼẏlgðu ſǫkk ſámleít ſiðꝛa bꝛúna.
Sua qvað Ulꝼr ugga ſon inn mæní ſkeín enníſ ǫnꝺoz vinar banꝺa aſſ ſkaut ægi geiſlum
oꝛðſæll a men ſtoꝛðar. Brær mæ kalla hríſ eða graſ hvarma eða augna. sva qvað olꜳꝼr
leggſ ſon Haug let hvarma ſkogar hlaꝺnoꝛn við mer ſtiǫꝛnum. Graat eða tær
mꜳ kalla hagl eða él regn eða ꝺꝛopa ſkurer eða ꝼoꝛſar augna eða kinna hlẏra eða bꝛá eða hvar·
ma. sva ſeger i mariu ꝼlokkí. Knattu mǫꝛg æ mergiar miǫðkarmſ ꝼuru hvarma
hirðſamnaðar hímna hrẏn regn ſali ꝺẏnía. Buſti beggia riſta barm ſkur oꝼan
hvarma ꝼlioðſ áá ꝼrægia meíða ꝼiǫlglẏgſ himin tẏggia. vann ſu er kiænſt er kvenna
kvǫl bannaðar manna eliun unꝺer ſtola iltun þvegit bꝛuna.
Hꜳr heiter læ ok haꝺꝺꝛ þat er konur haꝼva. hær er sva kent at kalla ſkóg eða akr
eða graſ eða viðar heítí nokkuru ok kent til hǫꝼuðſ eða hvirꝼilſ hlẏrſ eða vanga.
hnakka eða reikar ſvarðar eða enníſ. sva qvað snoʀi ſturlu ſon kom ek inn þar er ſat ſvanni ſvan·
na venſtr í ranni gerðꝛ leẏſti su ſvarðar ſvarð akr raðar garði sva qvað bꝛoðer aarní.
Skaꝼa ſveinar kliꝼ krunu kveðꝛ eik meðan reikar biugr þẏrner hnigr hiarna haꝼ·
ſkiða ſtaꝼr ríða. Þola hluſta kǫlkviſter kna ſkalla ræ ꝼalla ǫlr kringiz vel vanga
venr ſkarði grǫn ſkarða. kalla mæ ok ſnío eða miǫll hauſſ eða hauſſ sva qvað Eínar
hrẏnía let hin hvíta hauſ miǫll oꝼan laúſa ſtrinꝺ aurriða ſtranꝺar ſtallz aꝼDarıuſ heꝼer konungr heıꞇıð er reð ꝼyrer ſerklanꝺe. hann var ageꞇr konungr ı þeſſum
luꞇa heımſınſ er aſıa heıꞇer. þa heꝼer engı konungr ꝩerıꞇ rıkarı ı þaƞn ꞇıma. Sæꞇı ſıꞇꞇ
haꝼðı hann lengſꞇum ı babılon er þa ꝩar hauꝼuð boꝛg allz rıkıſenſ. en hon er
nu eyꝺꝺ aꝼ mǫnnum ꝼyrer ſacer oꝛma oc annaʀa eıꞇrkyckvenꝺa. Darıuſ konungr heꝼer haꝼꞇ
unꝺer ſec marga ſcaꞇꞇkonunga. eınn aꝼ hans ſcaꞇꞇkonungom er neꝼnꝺꝛ pʜllıppuſ. hann reð
ꝼyr grıklanꝺı. ꝺroꞇꞇnıng kona hanſ heꞇ olımpıaſ. Son aꞇꞇo þau þann er alex-
anꝺer heꞇ. Sa maðꝛ ꝩar með hırð konungſenſ er nepꞇanabuſ heꝼer heıꞇıð. enn meſꞇı gallꝺꝛa maðꝛ
ꝩar hann. aꝼ ſınom gaulꝺrom ok gernıngom ꝼek hann ſva goꝛꞇ aꞇ hann naðı aꞇ ſoꝼa með ꝺroꞇꞇnıngonnı ſıalꝼrı.
aꝼ þvı ꞇruðu marger Alexanꝺrum hans ſon vera en eıgı konungſenſ pʜılıppı. En aꞇhoꝼn hanſ heꝼer þaꞇ þo ſıðan ſannlıga
bırꞇ. aꞇ hann ꝩar konungſ ſon en eıgı hoꝛbarƞn. ok ſon nepꞇanabı. ſem oꝩıner hanſ brıgzloðo honom epꞇer þvı ſem
ſıðaʀ mon ſagꞇ verða. Þeſſı ſveınn Alexanꝺer ꝩar ı ſcola ſeꞇꞇr ſem ſıðꝩenıa er ꞇıl rıkra manna vꞇan-
lanꝺz aꞇ laꞇa gera vıð boꝛnn ſíıƞ́ Meıſꞇarı ꝩar honom ꝼengınn ſa er arıſꞇoꞇıleſ heꞇ. hann ꝩar harðla goðꝛ
clercr ok enn meſꞇı ſpekıngr aꞇ ꝩıꞇı. ok er hann ꝩar xíí veꞇra gamall aꞇ allꝺrı nalıga alroſcınn aꞇ ꝩıꞇı.
en ſꞇoꝛhvgaðꝛ um ꝼram alla ſına ıaꝼnallꝺꝛa. þa koma ſenꝺı menn ꝺarij konungſ ſcaꞇꞇ aꞇ heımꞇa aꝼ
pʜılıppo konunge. þann er hverr epꞇer annan ſerklanꝺz konunga haꝼðı ꝩanr ꝩerıꞇ ıaꝼnan aðꝛ aꞇ ꞇaka aꝼ
gırkıa konunge. Þeſſı ſcaꞇꞇr ꝩar ſva ꝼreklıga heımꞇr. aꞇ ıaꝼnn ꝩal ſcyllꝺe gıallꝺa aꝼ ſænom ſem aꝼ
lanꝺıno. Alexanꝺer konungſ ſon ſpyʀ er hann ſer vꞇlenꝺa menn koma ı haull ꝼauðoꝛ ſínſ. hvaðan þeır ꝩærı.
eða aꞇ hvı þeır ꝼærı. Oc er honom ꝩar oc ſagꞇ. þa mæler hann ꝼyr mvnne ſer. Mıkıꞇ meín er þaꞇ ſagðe hann
aꞇ maðꝛınn ſcal ſva ſeınꞇ ꞇaka ſıꞇꞇ aꝼl. eða hvarꞇ nockoꞇ ſınn man þar koma aꞇ ec mona
ſꞇyrk ꞇıl haꝼa aꞇ hrınꝺa þvı ánauðar oke aꝼ. er a er lagꞇ rıkı ꝼauðoꝛ mınſ. en æ mon ec þoꝛa
nu aꞇ ſıa ꝩapn a lopꞇı. þoaꞇ ec mega lıꞇıꞇ ꝩınna með þeım aꞇ ſva buno. Eða hvarꞇ man
þaꞇ ſaꞇꞇ ꝩera aꞇ herculeſ ſon ıoꝩıſ haꝼı kreıſꞇ ı ſvnꝺꝛ oꝛma ꞇva með ſınnı henꝺe hvarnn. þa er
Juno ſꞇıúpmoðır hans haꝼðı ꞇıl ſenꞇ aꞇ ꝺrepa hann. Reıvabarnn ꝩar hann þa. er hann gerðı þeꞇꞇa
ſꞇoꝛvırke. Oc eꝼ ec hræꝺꝺomz eıgı naꝼn arıſꞇoꞇılıſ meıſꞇara mínſ. þa munꝺa ec ꝼreıſꞇa
aꞇ lıkıa nakkvaꞇ epꞇer ſlıkum ſꞇoꝛꝩírkıom. Eða man þaꞇ ıaꝼnan ſcolo æꞇlað ꝩera. aꞇ ec
ſıa ſon enſ ꝩerſꞇa manz nepꞇanabı. Syna ꝩıllꝺa ec þaꞇ þo ı nockoꝛo aꞇ ec væra konungſ ſon aꞇ
ſaunno. oc þo engı aꞇꞇlere. Slıkꞇ ſva mælır hann ꝼyr munne ſer er hann hvgſaðe ſem nu er ꝼra ꞇalꞇ.
oc ſva æꝺꝺız hann nu þegar akaꝼlıga ımoꞇ ꝺarıo konunge er ſcaꞇꞇınn leꞇ heımꞇa aꝼ ꝼauðoꝛ hanſ. ok neyꞇer
ı hugenum vapna ſıƞna með ſnarplıgom ahlaupom. ſem þa er léonſ hvelpr ſer hıoꝛꞇınn ꝼyrer ſer
er hann heꝼer eıgı ꞇekıꞇ aꝼl ſıꞇꞇ. en ꞇenn ero ſva lıꞇlar aꞇ hann ma eıgı bıꞇa þo hellır hann uꞇ bløðı
hıarꞇarınſ með hugınum. aꞇ hann mege eıgı með ꞇaunnunom. hann er þa oc ſeınn a ꝼæꞇı. en þo er ꝩılınn
ſkıoꞇr ꞇıl aꞇgerðeſenſ. Alexanꝺer haꝼðı oc lıꞇıð aꝼl aꞇ ꝩınna ſva ſꞇoꝛꞇ ſem honom bıo ı hug. En leonſ a·
keꝼð haꝼðe hann ſer ı hıarꞇa með ꝺırꝼð allꝺrı meırí. Nv bar ſva ꞇıl aꞇ arıſꞇoꞇıleſ meıſꞇare hans
ok ꝼoſꞇr ꝼaðer haꝼðı gengıꞇ vꞇ aꝼ herbergı ſıno. þar er hann haꝼðı goꝛꞇ eına boc aꝼ ıðroꞇꞇ þeırre
er ꝺıalecꞇıca heıꞇer a laꞇıno. en þręꞇo boc er kolloð a noꝛøno. Þaꞇ maꞇꞇı oc ſıa a honom hverſo mıkla

ſꞇvnꝺ hann haꝼðı lagꞇ a boc þa er hann haꝼðı þa ſaman ſeꞇꞇ. ok hverſo lıꞇꞇ hann haꝼðı meðan annarſ gæꞇꞇ
hann ꝩar rvꝼınn ok oþvegınn magr ok bleıkr í anꝺlıꞇe. ok er hann ſa alexanꝺrum ꝼoſꞇr ſon ſınn þruꞇıƞn aꝼ mık·
ılle reıðı þeırre er eıgı maꞇꞇe leynaz ꝼyrır brugðnu ok bloðrauðo lıꞇar apꞇe. Þa ſpurðe hann epꞇır
ꝩanꝺlıga hver ſǫc ꞇıl ꝩere ſva ſollınnar reıðı. hann gerðı ſua ſem hlyðnom lærıſveını byrıar. ꝩıð ſınn meıſꞇa·
ra. ꝼellr a kne ꝼyrer honom oc ꝺrepr nıðꝛ hauꝼðeno. ok ſvarar ſva aꝼ mıklom moðe. Þungꞇ þycke mer þaꞇ
aꞇ ꝼaðer mınn ellı gamall ſcal lyðſcyllꝺꝛ ranglıgom krauꝼom ꝺaríi konungſ. ok þar með allꞇ ꝼoſꞇrlanꝺ
mıꞇꞇ. ok þar maꞇꞇe hann þa eckı ꝼleıra vm ꞇala. þvıaꞇ þeſſo neſꞇ kom graꞇr vpp. ſa er nackvaꞇ ſva bra
ꞇıl bernſconnar. ok ꝩara ſa aꝼ lıꞇlo ſcape. ok með þuı mınkar hann þa ꝼyrſꞇ ı ſꞇað ſína reıðe.
Oc nu með þeſſum raðum er epꞇer ꝼara. þa mæler arıſꞇoꞇıleſ ſva ꞇıl hans. Með þvı aꞇ þer ſe ſꞇoꝛꞇ
ı hug. þa pryꝺꝺu þıc ꝼyrſꞇ með raðſpekınne. en ꞇak ſıðan ꞇıl ꝩapna þınna epꞇer ꝼyſꞇ þınne.
Ec ſe ſagðe hann aꞇ þu heꝼer eꝼnı ꞇıl aꞇ ꝩerða mıkıll maðr ok maꞇꞇogr. ſparı þaꞇ nu eıgı ꝩıð þıc. ok hlyð
mer nu ꝩanꝺlıga. ok man ec kenna þer hverſo þu ſcallꞇ aꞇ ꝼara. Þaꞇ ꝩıl ec þer ꝼyrſꞇ raða aꞇ þu
ſer raðuanꝺꝛ. aꞇ þu haꝼer ıaꝼnan ena bezꞇu menn ꝩıð þına raða gerð. hlyð eckı á hvıkſaugur
þeırra manna er ꞇvıꞇyngðır ero. ok haꝼa ı ſınom h⸌v⸍apꞇenom hvara ꞇunguna. engı ſcal þa menn
haꞇꞇ ſeꞇıa er naꞇꞇuran ꝩıll aꞇ lagꞇ ſıꞇı. þvıaꞇ þeırra meꞇnaðꝛ þruꞇnar ſva ſcıoꞇꞇ aꝼ meꞇ-
oꝛðonom. ſem lıꞇıll lǽcr a⸌ꝼ⸍ mıklo regnı. þaꞇ er oc oꝛonom neſꞇ er ꝩeſlo baꞇnar. Eıgı leꞇ ec þıc
þo aꞇ auka þeırra manna naꝼnbæꞇr þoꞇ ſma boꝛner ſe. er haꝩerſclıga ſıðo ok ſømılıgan mannꝺom
haꝼa ꝼram aꞇ leɢıa moꞇe ǽꞇꞇ oc pennıngum. Goꞇꞇ ſıðꝼerðı ſcallꞇu ꝩırða gullı beꞇra. ok þvı
ſcallꞇu eıgı pennıngıƞn laꞇa raða naꝼnbǫꞇonom. aꞇ ꝩıð honom ſelıa marger ſvıꝩırðlıga ſína ꝺað
oc ꝺrengſcap. Eꝼ þu ſcallꞇ ꝺøma mıllı manna þa laꞇ hvarke raða manna mun. Ꝼegırnðınne
ꝩerðꝛ þer þo meſꞇ aꝼ kenꞇ rangꝺømıno. þvı aꞇ hon blınꝺar opꞇlıga reꞇſynıſ augo. oc
eꝼ ꝼegırnın ſv er aꞇ reꞇꞇv ma kallaz laſꞇanna moðır ꝼør oꝼ mıkınn gang ı konungſ haullınne.
þa ꝼyr kemr hon aullom ſıðunum. ok løꞇr muꞇugıarnan mann aꝼrøkıaz laugunom. Þaꞇ røð
ec þer ſeger arıſꞇoꞇıleſ aꞇ þu ſer mıukr oc lınr lıꞇıllaꞇum. auðſoꞇꞇr ok goðꝛ bæna þurpꞇugom. en harðꝛ
oc úeırınn ꝺrambſaumom. Ꝼlyꞇ opꞇ oꝛ ſꞇað herbuðer þınar. þvıaꞇ þa er oꝩınom þınom ohøgꞇ vıð
þer aꞇ ſıa er þu erꞇ ſcommom ı ſama ſꞇað. Opꞇlıga ſcalꞇu oc ꝼylkıa lıðı þíno aꞇ þaꞇ neme barꝺaga·
lıſꞇ. ok ꝩenız ꝩapnꝼıme. haurð ahlaup ſcalꞇu ꝩeıꞇa vꝩınom þınom. ok eꝼ þu heꝼer ꝩılıann ſceleggıan ꞇıl
aꞇ ꝩınna mıkıl ꝩerk a þeım. þa man þer ꞇıl geꝼaz maꞇꞇr ok megın. Enn eꝼ þu þıckız ſıalꝼr ꝩanꝼǿʀ
ꞇıl ꝩapna ſcıpꞇıſ ꝩıð oꝩını þına ꝼyr ſakar lıꞇılſ allꝺꝛſ. þa laꞇ þo ſıa þec vnꝺer ꝩapnom með
glauðo hıarꞇa. laꞇꞇu ꞇunguna berıaz akaꝼlıga með eɢıanar oꝛðıno. þo aꞇ honꝺın ſe ꝩan-
aꝼla ꞇıl aꞇ ſꞇyra ſverðıno. Opꞇ heꝼer hauꝼðıngıom mıkıꞇ ꞇıoaꞇ. aꞇ berıaz aꞇ eınſ með ꝼram·
eggıan. ok eꝼ eꝩaꞇſamlıg barꝺaga lycð ſcyꞇr herınum ſcelc ı brıngo. þa era beꞇrı løknıng ꞇıl
en blıðlıgar ꝼoꝛꞇoloꝛ hauꝼðıngıanſ með ſnarplıgrı aꞇ eɢıan. Eꝼ oꝩıner þıner ꝼlyıa. þa
recðu oc ꝼyrſꞇr ꝼloꞇꞇaƞn. nu beʀ ſva aꞇ aꞇ ı þıꞇꞇ ⸌lıð⸍ kome ꝼloꞇꞇeƞn. þa ſcalꞇu ſıðarſꞇ a høl
hopa. ok laꞇ þına rıꝺꝺera þaꞇ ſıa aꞇ þer er aꝼar ꞇrauꞇꞇ aꞇ renna. ok man þeım þa ſynaz hoꝼoðſcom

ſcom aꞇ renna ſva ſꝩıuırðlega unꝺan ſınum konunge. Þvı neſꞇ hugſaðu hveſſo mıkıll ꝼıolðe þınna an-
ſcoꞇa ſækır epꞇer þer. en þoꞇ þaꞇ ſe mıkıll munr. þa laꞇ þıc þaꞇ eckı ſcelꝼa. Eꝼ þu ſer aꞇ þeır
leꞇıaz a epꞇer ꝼoꝛenne. þa ſcallꞇu ꝼyrſꞇr apꞇr ſnua þınom heſꞇı. ok rıða á óꝩıne þına ꝺıarꝼlega.
ok neyꞇa þa ſverðz þınſ ſnarplega. ok ⸌ſva⸍ akaplega með þıno lıðe ꝼram ꝩaða. aꞇ ꝩarla geꝼız þeım
ꞇom ꞇıl aꞇ kalla ſec ſıgraða. Nu kemr þar aꞇ boꝛgernar geꝼaz vpp ı þıꞇꞇ ꝩallꝺ. eða þu heꝼer
aꞇ ıoꝛðu lagꞇ þa er eıgı ⸌vıllꝺv⸍ ſıalꝼkraꝼa upp geꝼaz. þa ſcallꞇu vpp luka ꝼe hırðzlom þınom. oc
geꝼa a ꞇvǿr henꝺꝛ rıꝺꝺoronom. ok ſmyrıa ſva ſar þeırra með gıoꝼonom. þvıaꞇ eıgı þarꝼꞇu aðꝛa
læcnıng aꞇ ꝼa lıðıno. hellꝺꝛ en mykıa ſar ok ſıukan hvg með gulleno. ſva ꝼǽr aur-
lynꝺꝛ maðꝛ ſıukıom bóꞇ unneꞇ ok auðkyꝼıngr ǫꝛeıganom. Enn eꝼ gullıꞇ er gnægra ꞇıl en
ꝩılınn aꞇ geꝼa. þa laꞇꞇu þo eıgı aſꞇına mınka þoꞇꞇ ꝼæꞇꞇız gıaꝼarnar. Með ꝼogrom
heıꞇom ſcallꞇu locka lıðıꞇ aꞇ þer. ok eꝼna þaꞇ er þu heıꞇr þegar ꝼong ero a. Sꞇoꝛlaꞇr hauꝼ-
ðınge ma ıaꝼnan oꝛuggr vm ſec ꝩera ꝼyrer ahlaupom oꝩına ſınna. þvıaꞇ hvarꞇ ſem ꝼrıðꝛ er eða
vꝼrıðꝛ. þa kemr honom ſꞇoꝛlæꞇı ſıꞇꞇ ꝼyrer ſꞇerkan boꝛgar ꝩeɢ. En ſmalaꞇum hoꝼðıngıa ꞇıar
hvarke ramlıgꞇ ꝩıge ne mıkıll ꝩapnabunaðꝛ. Oc nu ꝩeıꞇ ec eıgı ſeger Arıſꞇoꞇıleſ ꞇıl hverſ þaꞇ kemr
ꝼoſꞇr ſon aꞇ ſegıa þer ꝼleıra aꝼ hveſſu þu ſcalꞇ með þınom herſcap ꝼara. En þaꞇ ꝩıl ec
þer raða með þeſſom hluꞇom aꞇ þu laꞇır eıgı gluꞇranar ſama ꝩınꝺryckıu ꝼa oꝼ mıkıꞇ
ꝩallꝺ á þer. Laꞇ oc eıgı heımſlega konoꝛnar hvgſykıa eða vanmegna ſꞇerkıan hug.
ok þu ꝩeıꞇer oꝼ mıkıꞇ epꞇerlęꞇı ꝩıngvðenu er bachuſ heıꞇer ok aſꞇargyðıunne er ꝩenuſ heıꞇer.
þa er ſem ok ſe lagꞇ a halſ þer þaꞇ er ſva þıar hugenn aꞇ hann gaır ecke aꞇ hugſa þaꞇ er ꝩıꞇı
gegne. aꝼ þeſſom hluꞇom hrørez heıpꞇ ok haꞇr ok gerız margſ conar klaꞇr. ok eıgı ero þeır
lvꞇer er meırr ꝼyr komı goðo ſıðꝼerðı en konoꝛnar oc oꝼꝺrykıan. Vel ſcyllꝺu þeır ꝼoſꞇr·
ſon loſꞇaſeme ſꞇılla. er laugonom oc heımſınſ ꞇaumalagı ſꞇyra. Laꞇꞇu ꝩel geꞇꞇ allra þeſ-
ſa luꞇa er ec heꝼı kenꞇ þer. ok ꝼyr hveꞇveꞇna ꝼram reꞇꞇlæꞇı ꝼylgıa ollum þınom ꝩercom. Eıgı ſcal
þo reꞇꞇløꞇıꞇ eıꞇꞇ ſaman. þvıaꞇ þar vıð ſcal ꞇempra mıſcunnena. Opꞇlega ſcallꞇu ranzaka
rıꞇnengar eꝼ þu ꝩıllꞇ margꝩıꞇr ꝩerða. Laugen ſcallꞇu þer oc kunneg gera eꝼ þu vıll
reꞇlaꞇr ꝩera. Secra manna mal ſcallꞇu proba ſannlıga. ꝺøma reynꝺa luꞇe lauglega. Reꝼſa þeım
er ſekır ro reꞇlıga. reꝼſıngına ſcallꞇu eıgı ꝼyʀ laꞇa ꝼram koma. hellꝺꝛ en aꝼ þer
gengr reıðen. Scallaꞇꞇu ámınnaz epꞇer ꞇeknar ſǽꞇꞇer vm lıðıꞇ ſunꝺꝛ þyckı. ok eꝼ þu
lexanꝺer lıꝼer ſva ſem arıſꞇoꞇıleſ heꝼer kenꞇ þer. þa man þıꞇꞇ naꝼn vppı meðan heımrenn
ſꞇenꝺꝛ. Þvılık rað kennꝺı arıſꞇoꞇıleſ alexanꝺro. ſem nu er ſagꞇ. ok aull ꝩarðveıꞇꞇe hann þau ꝩır-
kulıga ſer í brıoſꞇe. Nv gırnız hann engıſ annarſ. æn ryðıa ſer ꞇıl rıkıſ með oꝺꝺe oc
eggıo. oc þaꞇ gerır hann ſer þegar í hvg aꞇ ecke ꝩeꞇꞇa mynꝺe ꝩıð honom ronꝺ reıſa. ſva geı-
ſar nu oc haꞇꞇ hanſ oꝼſe. aꞇ hann þyckız nu aullum heımınom ſꞇyra. Oc er hann kemr á þann
allꝺꝛ er mann ꞇecr unꝺan raðnıngo. þa gerız þaꞇ ꞇıl ꞇıðenꝺa. aꞇ eınn rıcr maðr ſa er
pauſoníaſ heꞇ ꞇekr aꞇ elſca ꝺroꞇꞇnengena olımpıaꝺem. hann ꝼyllız oc þeırrar ꝺırꝼðar

ðar. aꞇ hann ꝺrepr konungenn pʜılıppum. hvgðez hann þa aꞇ ꝼrıalſo mynꝺo nıoꞇa mega hennar aſꞇa.
En honom ꝩarð eıgı aꞇ þvı kaupı. þvıaꞇ alexanꝺer leꞇ eıgı long ꝼreſꞇ a ꝼoðoꝛ heꝼnꝺum. Oc ꝼauðoꝛ·
bana ſınom ꝩalðı hann ꝺauðꝺaga haðolıgan ok þo maklıgan. Þegar epꞇer ꝼra ꝼall ꝼauðoꝛ ſınſ ꞇecr Alexanꝺer
ꞇıl lanꝺſꞇıoꝛnar. ok þuı neſꞇ byr hann ſec ꞇıl hernaðar. eıgı aꞇ eınſ ſer ꞇıl ꝼrægðar ok ꝼramkvøm-
ðar. hellꝺꝛ ok ꞇıl ꝼrelſıſ ollu ꝼoſꞇrlanꝺe ſıno þvı er aðꝛ la unꝺer mıklo aþıanar oke. Alexanꝺer
ꝩar nu nyꝺubbaðꝛ ꞇıl rıꝺꝺera ſva mıkıll ı hıarꞇano ſem rıſe. en ı brıoſꞇıno ſem gamall
oc ꝩıꞇr rıꝺꝺerı. þar maꞇꞇe þa ſıa nyıan ok ungan rıꝺꝺera ſua ſꞇoꝛhugaðan aꞇ hann vıllꝺe þa
gıarna ſꞇøʀa ꝩınna. en achılleſ maꞇꞇe a leıð koma. ſa eƞn meſꞇı kappı er ꝩar í ꞇroıo manna
ſogo. ok eıgı aꞇ eınſ æꞇlar hann aꞇ herıa á ꝺarıum konung ok á hans rıkı. þoꞇꞇ þar ꝩere ſakar
brynaſꞇar. hellꝺꝛ æꞇlar hann eꝼ oꝛlog banna eıgı. aꞇ leggıa unꝺer ſec alla heımſbygðına.
Boꝛg er ſu eín á gırclanꝺe er choꝛınꞇhuſ heıꞇer aꝼ þeım heꝼer hon naꝼn ꞇeceꞇ. er hana leꞇ
gera. ok aꝼ þvı aꞇ þeſſe boꝛg ꝩar ſꞇerkare. ok ꝼe rıkare en aðꝛar boꝛger þa ꝩar ⸌hon⸍ kaulloð hoꝼoð
allz rıkıſenſ. Páll poſꞇole crıſꞇnaðe ſıðan þeſſa boꝛg. ok epꞇer ꝩenıo eƞna ꝼyʀe konunga. þa
ꞇekr alexanꝺer her með koꝛono konungſ naꝼnn. her haꝼðı konungr ſꞇeꝼnꞇ ꝼıolmennꞇ þıng. a þvı þınge
ꝩar ſva lıðe ſcıpaꞇ. aꞇ þeır menn er rıkaſꞇer ꝩáru ok raðgaſꞇer er ſenaꞇuſ heıꞇa á laꞇıno. en þaꞇ ma
kallaz aullꝺunga ſveíꞇ á noꝛøno ſáꞇo neſꞇer konungenom á hvaraꞇueggıo honꝺ. þeſſer menn
ſcolo ſcıpa ok ſꞇıoꝛna aullo rıkıno með konungenom. þeſſer menn ſcolo opꞇar berıaz með ꝺıup-
ſeꞇꞇu raðe ok ſníallre ꞇungu. hellꝺꝛ en með auxe eða ſuerðı. Vꞇ ıꝼra konungſenſ ráðonau-
ꞇom ſáꞇo kappar hanſ. þeſſer meƞn laꞇa oppꞇ alꝼ ꝩıꞇı rıkara. ok lıꝩa meíʀ aꞇ ꝺømom achıl-
lıſ en neſꞇoꝛıſ. Achılleſ ꝩar aꝼ gırkıom þa er þeır boꝛðoz ꝩıð ꞇroıam ꝩıgꝺıarꝼaſꞇr ok mıklo
ſꞇerkaſꞇr en neſꞇoꝛ ſpacaſꞇr ok ꝼoꝛſıalaſꞇr. Ꝼrammí ꝼyrer konungenom ſaꞇ arıſꞇoꞇıleſ með kler-
ka ſveıꞇ ſına. hann ꝩar nu bogeƞn mıoc aꝼ elle. ok hvıꞇr ꝼyr hørom. þeſſe ſveıꞇ ꝩar ꝩapna-
lauſ. þvıaꞇ hon kunne meıra aꝼ ꝼrøðı en ꝩapnꝼıme. Oc er alexanꝺer ſa þeꞇꞇa ꝺrengıa ꝩal er
honom leız ſem reynꝺız mıkıll ſꞇyrkr ꝩera munꝺe. þa glaꝺꝺez hugr hanſ mıoc aꞇ ſenom ſva
mıklom aꝼla. dírꝼð ſu er aðꝛ ꝩar ok ſua mıkıl með arøðeno aꞇ ꝩarla maꞇꞇe ꝩaxa þa ox
hon eƞn er hann ſa ſlıcar ſꞇeðꝛ ſınn ꝩılıa ſꞇyðıa. ok ſua ſem hann ꝩar aullom hugſꞇercare. ſva ꝩar hann oc aullom ꝼrıðare.
Eckı þyrꝼꞇı hann aꞇ ſcryða ſec ꝺyrlego konungſ ſcruðe aꞇ konungr ꝩere auðkenꝺr þar ſem hann ꝩar. þvıaꞇ yꝼır·
bragð þaꞇ ſem honom ꝼylgðe hverſꝺaglıga. gerðe hann auðkenꝺan aꝼ aullo ꝼolkıno. þoꞇꞇ hann heꝼðı
eıgı gullega korono ꝺyrom ſꞇeınom ſeꞇꞇa a hoꝼðe ſer. eða annan konunglegan bunað aꝼ gulloꝼnom 
kløðum ſem þa haꝼðı hann. A þeım manaðe er ıunıuſ heıꞇer ꝩar alexanꝺer ꞇıl konungſ
ꞇekeƞn a þeſſo þıngı með ꝩıllꝺ ok ꝩıngan allz ſꞇoꝛmennıſ ok aꞇ ſamþyckꞇum múgínom.
ok þegar í ſꞇað þa ſcıpꞇe hann ı ſueıꞇer rıꝺꝺerum þeım er hann haꝼðı ſer ꝩalða. ok þaꞇ ꝩáru ꝼım ꞇıger hun-
ꝺraða. Aller hauꝼðo þeır eınn ꝩılıa ꞇıl aꞇ berıaz með konunge. en mıkıꞇ ſcılðe allꝺr þeırra. þvıaꞇ eıgı
aꞇ eínſ ꝩalðe hann ſer unga rıꝺꝺera. hellꝺr oc ıaꝼnnꝩel allꝺraða. þa er reynꝺer hoꝼðo ꝩerıꞇ
aꞇ hvaꞇleíc með phılıppo ꝼauðoꝛ hanſ. aungan gerðe konungrenn þann ſveıꞇar hauꝼðıngıa


ı lıðe ſıno er yngre ꝩere en ſexꞇogr. ok þaꞇ mynꝺe ſa maðꝛ æꞇla er hann heꝼðı eıgı ꝼyʀ ſeꞇ þvılıkan
her. aꞇ ſlıker ſem alexanꝺer haꝼðe ꝩalıꞇ ſer ſueıꞇar hauꝼðıngıa lıðe ſıno mynꝺe ꝩera herꞇogar.
eða með aullo ſıalꝼr ſenaꞇuſ. Með ſlıko rıꝺꝺera lıðe ſem nu er nackvaꞇ ꝼra ꞇalꞇ. haꝼðe
konungr með ſer ꞇıl herꝼerðar ıı þuſunꝺer enſ ꝼıoꝛða ꞇıgar aꝼ ꝼoꞇ gaungo lıðe. þeꞇꞇa lıð ꝩar oc
unꝺarlıga ꝩel bueꞇ með ꝩapnum. ok þar með haꝼðe ⸌þaꞇ⸍ øreꞇ arøðe. ok þo aꞇ þeꞇꞇa lıð ꝩere ſva marꞇ
arøðıſ ſnarꞇ er nu ꝩar ꝼra ſagꞇ. þa ꝩar þo aꞇ ꞇꝩoꝛo unꝺarlecꞇ er alexanꝺer ſcyllꝺe þaꞇ ꝼyrır
ꞇlaz aꞇ leɢıa unꝺer ſıc allan heımenn eıgı með meıra lıðe. ok þaꞇ þo enn unꝺarlıgra er hann
ſcyllꝺe þuı a leıð koma. Braꞇꞇ epꞇer þaꞇ er konungr haꝼðe þeꞇꞇa lıð ſaman ſaꝼnaꞇ. þa
gerðız þaꞇ ꞇıl ꞇıðenꝺa ı þeırre boꝛg a grıklanꝺe er aꞇʜene heıꞇer. aꞇ eınn mıkıll hoꝼðen-
ge ſa er ꝺemoſꞇeneſ heꞇ. eggıaðe þeſſ boꝛgar mennena. aꞇ þeır neıꞇaðe þeſſom enom nyıa
konunge oc þeır gına ꝩıð þeſſe ꝼlugu. ok æꞇla aꞇ ꝩerıa konunge boꝛgena eꝼ hann þar køme. Alexanꝺer ſpyʀ
þeꞇꞇa braꞇꞇ ok ſcunꝺar þegar hernom ꞇıl þeſſar boꝛgar. æꞇlar hann ok aꞇ lyꝼıa þeım ſıꞇꞇ oꝼ bellꝺe
er ꝼyrſꞇer gerðoz ꞇıl þeſſ aꞇ rıſa ímoꞇ honom. nema þeır rıðe ſcıoꞇꞇ a ꝩıꞇ ſın. Ok boꝛgar·
menn ꝼınna eıgı ꝼyʀ. en konungr kemr með herenn aꞇ boꝛgınne. þeır leɢıa þegar ſꞇeꝼno með ſer
ı hauꝼuð kırkıu þeırre er helguð ꝩar pallaꝺe. Pallaſ ꝩar kallað aꝼ heıðnum mǫnnum ſpecðar gyðıa.
þeſſe ſꞇeꝼno ſꞇoð vpp eıƞn rıkr maðr ſa er eſchınuſ heꞇ ok ꞇalaðe þar ſnıallꞇ ørenꝺe. hann annſa-
caðe ꝺemoſꞇenem mıoc um þaꞇ er hann haꝼðı eggıað boꝛgar menn aꞇ ſnua ímoꞇ konunge. ok hann bað
boꝛgarlyðenn vpp geꝼaz ꝼyr konunge oc bıðıa ſer grıða ſem ꝼyrſꞇ. þaꞇ rað ꞇoko þeır ſem þeſſı maðꝛ
kenꝺı þeım. ok þvıaꞇ þeır ꝩoro ſamlenꝺer konunge. þa ꝩeıꞇꞇe hann þeım þaꞇ blıðlıga. ſem þeır baðo hann mıuklega.
I þeſſe borg ꝩar ꝼoꝛðom rıcaſꞇr ſcole. ok þvı þoꞇꞇe konunge ꞇıl lıꞇılſ aꞇ berıaz ꝩıð þa. aꞇ þeır kunnu
beꞇr rıꞇnınngar aꞇ ſcyra en ꝩapnom aꞇ ſꞇyra. ok eıgı ꝩarð alexanꝺro meıra ꝼyrer aꞇ ꝩınna þesa
borg en nu er ꝼra ſagꞇ. Epꞇer þeꞇꞇa ſꞇeꝼner konungr her ſınom ꞇıl þeırrar borgar er ꞇhebe heıꞇer þeſſe ꝩar
eín en ágeꞇaſꞇa borg ꝼoꝛðom a grıclanꝺe. ok er konungr kemr aꞇ ſꞇaðınom. þa luka borgar menn
apꞇr borgar hlıðonom. ok þuı neſꞇ hlaupa þeır vpp a borgarveɢına alꝩapnaðer. ok ſyna ſva konunge
aꞇ þeır ꝩılıa banna honom borgena. ok eꝼ ꞇhebane heꝼðe ꞇeceꞇ ſlıcꞇ rað ſem aꞇhenıenſeſ þa
mynꝺe þeır haꝼa ꝼengıꞇ ſꞇoðꝩað reıðı konungſ. ok ꝼunneꞇ þar mıſcunn ok mıllꝺe ſem gnog ꝩar
ꝼyrer eꝼ mıuclega ꝩere epꞇer leıꞇað. En þuı aꞇ þeır ſynꝺo konunge mıkınn moꞇgang. þa reynꝺo
þeır þaꞇ aꞇ hann kunnı reꝼſa þeım þeırra ꝺırꝼð. ok nıðꝛa þeırra ꝺrambe. ok meðan konungr hugſar hveſſo
hann ſcyle þeſſa borg ꝩınna. þa koma ꞇıl hans hauꝼðıngıar marger aꝼ enom neſꞇom borgom. ok ꞇıa ꝼyrer
honom opꞇlega meðan hann ſıꞇr um borgına aꞇ þar heꝼðe ıaꝼnan vppſpreꞇꞇa ꝩerıꞇ mıkılſ
vꝼrıðar ı lanꝺıno. ok þar heꝼðe margſ conar vꝺømı oꝛðıꞇ ı þeım ſꞇað ſem ſeger ı mıkılle
boc þeırre er heıꞇer hyſꞇoꝛıa ꞇhebana. aꝼ ſlıcom ꝼoꝛꞇaulom þruꞇnar mıoc reıðı konungſ ꞇıl
borgar manna. ok nu byðꝛ hann ſına menn ꝩapnaz. ok ſøkıa borgına. ok þeır gera ſva. En borgar menn
laꞇa þegar ꝺrıꝼa ſcoꞇ á þa. æꞇla þeır ſem þeır gera aꞇ veıꞇa harꞇ ꝩıðꝛ nam. konungſ menn ꞇaka
þa þaꞇ rað aꞇ ſumer brıoꞇa borgarveɢenn eꞇ neðꝛa með þeſſ konar ꞇolom ſem þar ꞇıl høꝼðe.

en ſumer ſcuꞇu ſcıollꝺum yꝼer þeım. ok hlıꝼðu þeım ſva ꝩıð ſcoꞇom ok grıoꞇe. ok er borgar menn ſıa aꞇ
konungſ menn munꝺo broꞇıð ꝼa borgına. þa hlaupa þeır ꝼelmſ ꝼullır ınn aꝼ borgar veggıonom oc
leıꞇa ſer ꝼylſcna. En konungſ menn ꝺynıa þegar a høla þeım. ok ꝺrepa þeır hvern er þeır ꝼınna.
Oc er konungr ſıalꝼr gengr ı borgena. þa kemr á moꞇ honom ſa maðr er ꝺeaꝺeſ heꞇ hann ſaung ꝼyrer konunge
með ꝼogrom ſꞇrengleık þaꞇ er ſva mælꞇe. heyrðu alexanꝺer enn mıllꝺaſꞇe konungr aꝼſprıngr goðanna hvarꞇ
æꞇlar þu þaꞇ ꝼyrer aꞇ eyða þeſſa borg með aullo. Laꞇ þer ı hug koma aꞇ arıſꞇoꞇıleſ ꝼoſꞇr ꝼaðer
þınn kenꝺı þer þaꞇ rað aꞇ þu ſcyllꝺer ꝩera goðꝛ bøna þurpꞇugom ok þyrma ſıgroðom. Eða hvarꞇ
ꝩeızꞇu þaꞇ aꞇ her ꝩar enn helgı bakuſ ꝼøꝺꝺꝛ í þeſſı borg. backum kolloðo heıðner menn ꝩıngoð ſıꞇꞇ. her
ero ok moꝛg aunnoꝛ guð ꝼøꝺꝺ ſagðe hann. Eınn aꝼ þeım herculeſ enn ſꞇerke ok enn ꝩıðꝼǫrle er þu
erꞇ ꝼra komenn konungr. þyrm oſſ þa ꝼyr guðanna ſaker þoꞇꞇ ꝩer ſem þeſſ vꝩerðır. hvgſa ſva ꝼyrer
þer aꞇ vſꞇꜹðocꞇ ꝩerðꝛ þaꞇ rıkı er lıꞇla mıſcunn heꝼır með ſer. Enn eꝼ þu erꞇ enn raðenn ꞇıl
aꞇ laꞇa ꝺrepa allan borgar lyðeƞn. þa laꞇꞇa eıgı borgına ſꞇanꝺa með heılu lıce. þvıaꞇ hon er
aull goðonom helgoð. Sva lauk ꝺeaꝺeſ ſıno male. aꞇ konungr ſcıpaz eckı ꝩıð oꝛð hanſ. hann læꞇr
alla borgena nıðꝛ brıoꞇa ſva ꝩanꝺlega aꞇ þar ſem aðꝛ hauꝼðo ꝩerıꞇ ꞇurnar haꝩer eða
kaſꞇalar. þar ꝩar nu nalıga ſleꞇꞇ ıoꝛð. Ellꝺ leꞇ hann oc allz ſꞇaðar í leɢıa huſen þar ſem hann ꝼek
þvı á oꝛkaꞇ. Sıðan er konungr haꝼðe maklıga heꝼnꞇ ꞇhebanıſ þeırra ꝺırꝼð. ok haꝼðe þar ſva
kenꞇ lanꝺz mǫnnum aꞇ þıona nyıom konunge. þa ſeꞇr hann ꞇıl lanꝺz aꞇ geꞇa þa menn er honom þoꞇꞇo
ꝩel ꞇıl þeſſ ꝼallner. En hann byr ꝼerð ſına broꞇꞇ aꝼ lanꝺıno. ok æꞇlar ſem hann gerır aꞇ herıa a rıke
ꝺarij konungſ. ok nu læꞇr hann ſcıp ſın bua ok hlaða aꝼ margſ conar gøzſco. aꞇ þaꞇ ma hverr maðr æꞇla aꞇ alexanꝺer
konungr mynꝺe eıgı ꝼa ſcıp nyꞇa mega ꞇıl ſlıcrar herꝼerðar. Sva er ſagꞇ aꞇ konungrenn heꝼðe ꞇueım ſcıpom
méıʀ en halꝼꞇ annaꞇ c ok þegar er ꞇıl þeſſ ꝩar bueꞇ. þa laꞇa konungſ menn ſcıp ſın oꝛ ꝼeſꞇum. ok þar
maꞇꞇe þa heyra mıkenn luðra gang ok þıoðſynlıcꞇ akall. Þar maꞇꞇe þa marka hveſſv mı-
kıꞇ ꝼleſꞇer unna ſıno ꝼoſꞇrlanꝺe. þeır grıckerner ꝩoro nu ꝼúſer ꞇıl aꞇ ꝼylgıa konunge ok berıaz með
honom ſer ꞇıl ꝼıar ok meꞇnaðar. En aller aꝼ þeım í ſva mıklom her nema eınn. þa ſeꞇꞇv augo ſín apꞇr
um ſcuꞇ meðan þeır maꞇꞇo nockornn ꝩıꞇa ſıa ꞇıl ꝼoſꞇr ıarðar ſınnar. konungr ſıalꝼr leıꞇ allꝺ-
regı apꞇr ꞇıl lanzenſ. ſva var honom mıkıl ꝼyſꞇ á aꞇ berıaz ꝩıð ꝺarıum konung aꞇ hann gleymðe þegar
ꝼoſꞇrlanꝺe ſıno ok ꝩar þar epꞇer moðer hanſ ok ſyſꞇr. En þegar er konungr ſa aꞇ aſıa kom vpp ꝼyr ſꞇaꝼn
ꝼram. þa glaꝺꝺez hann ſva mıoc ꝩıð aꞇ gleðenne ꝩarð neſꞇa rúmꝼaꞇꞇ ı brıoſꞇıno. ok nu bıðꝛ hann
ſına menn roa ꝼaſꞇ unꝺır ſeglum aꞇ þeır mæꞇꞇe ſem ꝼyrſꞇ lanꝺ ꞇaka. þeır koma nu ſva
ner lanꝺıno aꞇ eıgı ꝩar lengra ꞇıl haꝼnar en aurſcoꞇ. ok þa ſcyꞇr konungr auro á lanꝺeꞇ
upp ok ſærer ſva ıoꝛð oꝩına ſınna. hann kallar þeꞇꞇa gıpꞇoſamlıgꞇ heıll. ok goꞇꞇ ſıgrmarc. ok þvı
ꞇruır heʀenn allr ok lyſꞇr vpp ꝼagnaðar ope mıclo. þvı neſꞇ ꞇaka þeır lanꝺ. kaſꞇa nu
akkerum ok bera upp lanꝺꝼeſꞇar. hrıoða ſcıp ſın ok ſeꞇıa lanꝺꞇıollꝺ.
En epꞇer þeꞇꞇa ſꞇarꝼ ſnæða þeır ꝼaſꞇ lenge ꝼram á noꞇꞇena. aꞇ komannꝺa moꝛne gengr
konungr á ꝼıall eıꞇꞇ háꞇꞇ ok ſer þaðan yꝼer lanꝺeꞇ. þar maꞇꞇe hann alla ꝩega ſıa ꝼra ſer

ꝼagra vøllo bleıka akra ſꞇoꝛa ſcoga blomgaða ꝩíngarða ſꞇercar boꝛger. ok er konungr ſer yꝼer þeſſa ꝼegrð
alla. þa mælır hann ſua ꞇıl ꝩıllꝺar lıðſ ſınſ. Þeꞇꞇa rıkı er nu lıꞇ ec yꝼer æꞇla ec mer ſıalꝼum.
En grıclanꝺ ꝼauðoꝛ leıꝼð mına ꝩıl ec nu geꝼa yðꝛ vpp ſeger hann ꞇıl hauꝼðengıanna. ok ſua ꞇreyſꞇız
hann nu ſınnı geꝼu aꞇ honom þyckır ſem þeꞇꞇa lıggı lauſꞇ ꝼyrer. En hann ſcıpꞇer nu grıclanꝺı með þeım aꝼ
ſꞇoꝛmennıno er honom þoꞇꞇo þeſſ maclıgſꞇer. hann bannaðe nu oc ſınom mǫnnum aꞇ ꞇaka þar ſꞇranꝺhǫɢ.
eða gera annaꞇ uſpaclecꞇ. ıaꝼnꞇ ſem hann æꞇꞇı ſıalꝼr hveꞇveꞇna þaꞇ er ꝼyrır ꝩar. Þeſſo neſꞇ ſꞇeꝼ·
nır konungr ꞇıl þeırra borga er nalegaſꞇar ꝩoꝛo. ok þeır menn er þær borger bygðo þar ſem þeır ſpurðo aꞇ
konungr ſa enn vꞇlennꝺe ꝩar ſva ꝼrıðſamr ok þeır ꝩıſſo þo aꞇ hann haꝼðe mıkınn aꝼla. þa ꞇoko þeır ſnıallꞇ
rað. ok geꝼaz upp ſıalꝼkraꝼa ı ꝩallꝺ konungſ þeſſ. er með ꝺıupſeꞇꞇu raðe ꝼek ſva goꝛꞇ aꞇ hann
þyrmðe oꝩınom ſınom. ok lagðe þa þo unꝺer ſec barꝺaga lauſꞇ. Epꞇer þeꞇꞇa ꝼeʀ alexanꝺer konungr a þann luꞇa
rıkıſenſ er ꝼrıgıa heıꞇer. þar haꝼðe ſꞇaðeꞇ ꝼoꝛðom borg ſu er ꞇroıo ꝩar kaulloð. þaꞇ haꝼa menn
ꝼyr ſaꞇꞇ aꞇ þeſſı borg haꝼe ꝼoꝛðom meſꞇ ꝩereꞇ ok ſꞇerkoſꞇ ſem raun bar á. þvıaꞇ agamennon
grıckıa konungr ſaꞇ um hana x ꝩeꞇr með marga kappa ok oꞇalegan her aðꝛ hann ꝼenge broꞇeð hana ꝼyr
prıámo konunge ok ſonum hans. Þengaꞇ ꝼoꝛ alexanꝺer konungr ꝼyr ꝼoꝛꝩıꞇne eꝼ hann mæꞇꞇe ſıa nockvoꞇ merke
þeırra ſꞇoꝛꞇıðenꝺa er þar hauꝼðo goꝛz. ok hann kom nu þar ſem ꞇroıa haꝼðe ſꞇaðeꞇ. hennar maꞇꞇe
nu eckı ſıa annaꞇ en grunnꝺꝩoll eınn. Þar aꝼ maꞇꞇe þo ſıa hveſſv mıkıl borgen mynꝺe ꝩereꞇ haꝼa.
ok nu er konungr hugðe aꞇ hvar hverge þeırra kappanna er þar ꝼellv munꝺo ıarðaðer ꝩera.
þvıaꞇ ꝩar a legſꞇeınom rıꞇað yꝼer hverıom þeırra. þa kemr konungr þar aꞇ er achılleſ ꝩar ıarðaðꝛ.
En þeꞇꞇa ꝩar rıꞇað a legſꞇeıne hans. her hvılır achılleſ enn ſꞇerke er ꝺrap hecꞇoꝛem ſon prıamı
konungſ. Sıa enn ſame ꝩar ſvıkenn í ꞇrygð ok ꝺrepınn aꝼ parıꝺe broðoꝛ hecꞇoꝛıſ ı ſolar guðſ hoꝼe. a þeƞna
legꞇíꞇul ſa konungr. þvıaꞇ honom þoꞇꞇe mıkılſ um ꝩerꞇ. ok epꞇer þaꞇ bar hann ſıalꝼr reykelſı yꝼer leıðeꞇ ſem þar
ꝩere nockvoꝛr heılagr maðꝛ ıarðaðꝛ. Sıðan mælꞇı hann. ſva haleíꞇ er þeſſa mannz hamınngıa
oꝛðen er her hvılır allra hellzꞇ ı þvı aꞇ hanſ ꝼręgð man ſúa lengı lıꝼa. ok mıkıl ſæmð ꝩar honom
ı þvı aꞇ ſıgra ſva mıkenn kappa ſem ekꞇoꝛ ꝩar. En þaꞇ þycke mer honom þo meſꞇr ſømðar ꜹke
ꝩereꞇ haꝼa aꞇ ſua goðꝛ klercr ſem homeruſ ꝩar gerðe boc vm hans ſꞇoꝛꝩırke þa er allan allꝺꝛ man
vppı ꝩera. ok þeſſ ꝩıllꝺa ec øſcıa aꞇ nockoꝛr maðr ꝩere mer ſlıcr epꞇer lıꝼláꞇ mıꞇ ſem homeruſ ꝩar
ackıllı eꝼ ꝩer ꝼam nockoꞇ þeſſ goꝛꞇ. er loꝼlegrar vmræðo þycke ꝩerꞇ. Sa luꞇr er þo ſva aꞇ ec
kvıða hellzꞇ þo aꞇ ec ꝼa unꝺer mec lagꞇ allan heımenn ſem mek ꝩarer aꞇ ꝩera myne. aꞇ mıkel
ꝼrægð lıꝼe ſcemr epꞇer mec en ec ꝩıllꝺa. ok eꝼ ec ſcyllꝺa annarſ hvarſ. þa ꝩıllꝺa ec hımınrı-
keſ hellꝺꝛ mıſſa en ꝼrægðarennar. ſeger hann. Epꞇer þeꞇꞇa mæler konungr ſva ꞇıl ſınna manna. Laꞇeð eıgı
þaꞇ ſcelꝼa yðꝛ aꝼ hernaðe þeım er þer haꝼeꞇ vpp ꞇekeꞇ þoꞇꞇ hamınngıa ſe mıoc o ſꞇaðug. þvıaꞇ
oꝩerðꝛ er ſa ꝼarſælꝺar er hann ꝩıll eckı þola þaꞇ er harꞇ þyckır. en þoꞇꞇ manne ꝩeıꞇı þungꞇ vm
ſꞇunꝺar ſacer. þa kemr þo ıaꝼnan logn a bac ꝩınꝺe. En þvıaꞇ yðꝛ man vnꝺarlıcꞇ þyckıa hvað-
an ec mega ſva mıoc ꞇreyſꞇaz vaʀe ꝼarſællꝺ. þa ꝩıl ec nu þaꞇ kvnnıcꞇ gera þo aꞇ ec ha·
ꝼa hlıoꞇꞇ yꝼer þvı laꞇeð hıgaꞇ ꞇıl. þa er ec haꝼða heꝼnꞇ ꝼoðoꝛ mınſ. bar ſva opꞇlıga ꞇıl aꞇ

ec vacða þa vm neꞇr er aðꝛer ſvauo oc hugſaðag með mer hvarꞇ ec ſcyllꝺa aꞇ eınſ ꝩerıa þaꞇ rıke
er ꝼaðer mınn haꝼðe aꞇꞇ. eða aꝼla mer meıra. Oc eınſ hverıa noꞇꞇ aꞇ aullom auðꝛom ſoꝼanꝺom
ı mınu ſveꝼnınne þa er ec vacða vm ſlıcꞇ hugſe. kom mıkıꞇ ok bıarꞇ lıoſ yꝼer mec. þvı lıo-
ſe ꝼylgðe eınn gauꝼuglegr maðr eꝼ loꝼaꞇ ſcal mann aꞇ kalla. hann ꝩar harðla ꝩel klæꝺꝺꝛ. ok þvı
lıcaſꞇ ſem byſcopar þa er þeır ero ſcryꝺꝺer byſcopſ ſcruðe. Tolꝼ ener ꝺyrſꞇo ſꞇeınar
ꝩoꝛo ſeꞇꞇer ı klæðı hans ꝼraman a brıoſꞇeð. J enne þeſſa mannz ꝩar rıꞇað ſcılıceꞇ ꞇeꞇragramaꞇon.
þaꞇ ꝼeck ec eıgı ſcıleꞇ ſeger konungr þvıaꞇ þaꞇ ⸌ꝩar⸍ a þeſſ conar ꞇungu rıꞇað er mer ꝩar vkunnıcꞇ. Sıðklæꝺꝛ
ꝩar hann ſva aꞇ ꝼyr kleðonom maꞇꞇa ec eıgı ſıa ꝼæꞇr hanſ. Mıkıl ogn ſꞇoð mer aꝼ þeſſom manne.
aꝼða ec ꞇom ꞇıl aꞇ ſpyrıa en þoꝛan eıgı hveʀ hann ꝩere eða hvaðan. ok aꞇ hvı hann ꝼøre. hann maꞇ eckı
kveðıoꝛ ꝩıð mec. ok mælꞇı ſva ꞇıl mın. Ꝼarðu abrauꞇ aꝼ ꝼoſꞇr lanꝺe þıno alexanꝺer. þvıaꞇ ec
man allꞇ ꝼolk unꝺer þıc leggıa. ok eꝼ þu ſer mıc nockoꞇ ſınn þvılıkan ſem nu ſynomz ec þer.
þa ſcallꞇu þyrma mınom maunnom ꝼyrer mınar ſaker. oc epꞇer þaꞇ hvarꝼ hann vpp ı lopꞇeð ꝼra mer
ſeger konungr. ok þa ꝼylꝺe hann herbergeð ı brauꞇ ꝼoꝛ ſınne enom ꝺyrlegſꞇa ılm. Epꞇer ſagða þeſſa ꝩıꞇran
mæler konungr ſva ꞇıl rıꝺꝺera ſınna. Þaꞇ ſcolo þer ꝩıꞇa ener ꝩauſco ꝺrengır aꞇ ı þeſſ ꞇrauſꞇe er mer
ꝩıꞇraðez muno þer yðarnn her ſcap ꝼremıa. ok nu ſnyr konungr apꞇr ꞇıl ſınna herbuða. En
þeſſe ꝩıꞇran ꝼek ſına ꝼramkvemð lıꞇlu ſıðarr ok ſannaðez með þeım heꞇꞇe. aꞇ epꞇer þaꞇ er alexanꝺer
konungr haꝼðe unneꞇ þa borg a ıoꝛſalalanꝺı er ꞇıruſ heıꞇer. þa ſꞇeꝼnꝺı hann ꞇıl ıoꝛſalaborgar með mıklo
lıðe ok æꞇlaðe hann aꞇ brıoꞇa borgena. en nıðꝛa gyðenga ꞇıgn ok ſꝩıꝩırða ꞇemplum ꝺomını ſem
aðꝛer heıðner konungar havꝼðo goꝛꞇ ꝼyrer honom. ok er borgar menn ſpyrıa þeſſa ꝼyrer æꞇlan konungſ.
þa ꞇaka þeır þaꞇ rað. aꞇ byſcop ſa er þa ꝩar aꞇ ſꞇaðnom gengr uꞇ með aullom hauꝼðıngıom
borgarınnar ok gerır ꝩırðulıga proceſſıonem amoꞇ konunge. ok æꞇlar ſva aꞇ ſꝩeꝼıa hanſ reıðı. ok þegar
er konungr ſer byſcop. þa kemr honom ı hug aꞇ ſa maðꝛ ꝩar ıaꝼnꞇ þannug buınn er honom ꝩıꞇ-
raðız ꝼyrr meıʀ. ok hann ſꞇıgr þegar aꝼ heſꞇı ſınom ok ꝼellr a kne ꝼyr byſcope. þeꞇꞇa unꝺruðuz
konungſ menn mıoc er konungr lıꞇelæꞇꞇı ſec ſva mıoc aꞇ hann lauꞇ þeſſum manne. þar ſem þeır ꝩıſſv
aðꝛ aꞇ hann ꝩıllꝺe alla laꞇa ꞇıl ſın luꞇa. ok þeır hauꝼðo hann aungom ꝼyʀ ſeꞇ ſıꞇꞇ hauꝼoð hnegıa.
Þa ſꞇauðꝩar konungr ſıꞇꞇ lıð ok kallar ſꞇoꝛgeꞇꞇınga ſına með ſer. rıðꝛ ſıðan ı borgına ꝼrıðſamlı-
ga. oꝼꝼrar ꞇıl ꞇemplum ꝺomını margar ſꞇoꝛar gerſımar þær ſem þeır kaulloðo þægılıgſꞇar gvðe
er ꝩarðveıꞇꞇv muſꞇerıð. hann heıꞇr ok þvı gyðıngom ſem hann eꝼnꝺe. aꞇ þeır ſcyllꝺo ǽ ı ꝼrıðe ꝩera
ok goðo yꝼerlęꞇı meðan hanſ rıkı ſꞇøðe. Sá kvıꞇꞇr kom nu ꞇıl eyrna ꝺarıo konunge.
aꞇ alexanꝺer konungr ꝩar komınn ı rıke hanſ með herſcıllꝺe. Oc þvıaꞇ ꝺarıuſ konungr haꝼðe lenge um kyrꞇ
ſeꞇıð ı goðom ꝼrıðe. enn aꝼ ꝩvannız ſꞇyrıollꝺ ok vꝼrıðe þa bregðꝛ honom ꝩıð þeſſe ꞇıð-
enꝺı nockvoꞇ. Oc þo aꞇ hann ꝩere ꝩıðlenꝺare ꝼyr ſacer margra ſcaꞇꞇkonunga rıkare. mıclo ꝼe ſꞇer-
kare. aꝼ ageꞇo ꝼoꝛellre ꞇıgnare. ꝼyr allꝺꝛ ſacer ok ꝼregðar ı ſınom rıkꝺome ꝼullkomnare
en alexanꝺer. þa ꝩarð hann þo þegar ı hugınom løgrı. þar ſem hann maꞇꞇe ı hvıꝩeꞇna meıre ꝩera eꝼ hann
heꝼðe ſva gnogan ꝩılıa ꞇıl aꞇ ꝩerıa lonꝺ ſın ſem hann haꝼðe yrın ꝼóngın á. Oc þvıaꞇ ꝺarıuſ konungr

ꝩar ꝼrıðe ꝩanr ok mıclo bılıꝼe. þa ꝩarð hann raunꞇregr ꞇıl vꝼrıðarınſ. En aꞇ eıgı þøꞇꞇe ſva
ſem konunglıcꞇ ꝩallꝺ mınnkaðız eða ſcelꝼðız ꝩıð þenna ꞇıðenꝺa paꞇa. þa løꞇr ꝺarıuſ konungr ſcera heroꝛꝩar
vpp vm rıke ſıꞇꞇ ok honom ſamnaz braꞇꞇ vꞇalegr heʀ. Oc ı þvı bılı ſenꝺer ꝺarıuſ konungr alexanꝺro konunge
breꝼ þaꞇ er þeſſe oꝛð ſꞇoðo a. darıuſ konungr konunga ꝼrennꝺe guðanna ſenꝺer þeꞇꞇa breꝼ alexanꝺro þıon
ſınom. Þoꞇꞇ þv ſer alexanꝺer lıklegr ꞇıl vppreıſꞇar ꝼyrer ſacer goðrar æꞇꞇar. þa þyrmðv þo lıꞇ-
lum allꝺrı ok enn ꝩaxanꝺa. Vſcaplecꞇ er aꞇ ꞇaka allꝺen aꝼ ꞇreno ꝼyʀ en ꝼullꝩaxıꞇ er. Haꝼ
mıꞇꞇ rað ok legg nıðꝛ ſem ſcıoꞇaſꞇ ꝩapn þau er heımſleg oꝼꝺırꝼð eggıaðe þıc ꞇıl vpp aꞇ
ꞇaka. Ꝼar heım ꞇıl moðoꝛ þınnar ok haꝼ með þer þeſſa luꞇı er ec ſenꝺe þer aꞇ gıoꝼ. þaꞇ er
raðnengar ſvıpa er allꝺre þınom hǽꝼır. ok bollr eınn er þer ſamer enn beꞇr aꞇ leıka með en ſcı-
ollꝺꝛ eða ſverð. þar með ſenꝺı ec þer ꝼehırðzloꝛ þør er ꝼa mono þer yrna ſcoꞇ penn-
ınga ꞇıl aꞇ koma heım apꞇr o ſollꞇno lıðe þıno. En eꝼ ſva mıkıl øðe byr ı þıno brıoſꞇe,
aꞇ þer þycke ꝺeıllꝺ ꝼrıðe beꞇrı með mınom ꝼıanꝺſcap. þa man ec ſenꝺa ꞇıl aꞇ reꝼſa þer. eıgı
rıꝺꝺara mına. hellꝺꝛ ꝩegðar lauſa þrela. þa er þıc ſcolo ı prıſunꝺ ſeꞇıa ok laꞇa ſva bıða
neíſulegſ ꝺauða. þa er alexanꝺer konungr haꝼðe yꝼer leſıꞇ brøꝼ þeꞇꞇa leꞇr hann ſer lıꞇꞇ bregða vıð
þeſſe akeꝼðar oꝛð. anꝺꝩarpar þo ꝩıð nockoꞇ ſva. ræðır ſıðan ſꞇıllelega ꞇıl ſenꝺımanna
ꝺarıı. konungſ. Beꞇr ꝩırðe ec gauꝼoglegaʀ gıaꝼar konungſ en ſıalꝼr hann. Bollrenn markar með ꝩexꞇe ſı-
nom heım þenna er ec man unꝺer mec leggıa. Með ſvıpo þeſſe ſcal ec ꞇemıa þa ſerkına
þa er ec heꝼe epꞇer ꝼengenn ſıgr vpp broꞇeꞇ allar ꝼehırzloꝛ ꝺarij konungſ. Slıc oꝛð rıꞇar hann
apꞇr ꞇıl ſerkıa konungſ. ok ſeꞇr ꝼyrer ſıꞇꞇ ınnſcıgle. hann geꝼr ſenꝺı mǫnnum ꝩırðulegar gıaꝼer oc bıðꝛ
apꞇr ꝼara ꝩıð ſva bueꞇ. Darıuſ konungr ꝼeʀ nu með her ſınn ꞇıl ár þeırrar er evꝼraꞇeſ heıꞇer hon
er eın aꝼ þeım ꝼıoꝛom er oꝛ paraꝺıſo ꝼalla. hann ſer nu þaꞇ aꝼ breꝼom alexanꝺrı konungſ. aꞇ eıgı man
með ſꞇoꝛyrðom eınom hrınꝺa mega hanſ hernaðe. Oc a ſleꞇꞇom ꝩaullom þeım er lago vıð
ana. ſeꞇr ꝺarıuſ konungr herbuðır ſınar. hann ſꞇeꝼner nu lıðenu eınhvernn ꝺag vꞇ á ꝩollona ok løꞇr
ꞇıl ꞇaka aꞇ ꞇelıa lıðeꞇ ı ſolar vppráſ. ok ſu ſyſla ꝩınnz þann ꝺag ꞇıl kvellz. ok ꝼek þeyge
ꞇalꞇ. Oc nu hyɢr ꝺarıuſ konungr þaꞇ aꞇ ꝼyr ſaker mıkelſ ꝩapna bunaðar. ok vꞇallıgſ herſ mone
enge þoꝛa ꝩıð honom rønꝺ aꞇ reıſa. Nu ſenꝺer hann ꝼyr ſer með vgrynne lıðſ hauꝼðın-
gıa þann er memnon heꞇ aꞇ reyna ſꞇyrc alexanꝺrı ok ꝩerıa honom borg þa er ſarꝺıſ héıꞇer.
Mennon haꝼðe vı hunꝺruð þuſunꝺa lıðſ. en þoꞇꞇ alexanꝺer heꝼðe mıclo mınna lıð. þa
ꝼek hann þo ſıgr ꝼyr hvaꞇleıcſ ſaker ſınna manna ok leggr vnꝺer ſec borgına. J borg
þeſſe ꝩar þoꝛſ hoꝼ í mıclo hallꝺe. ok ı hoꝼıno ſꞇoð ꝩagn eınn. hann ꝩar með nockoꝛſ
konar ꝩel ſva ꝼeſꞇr ꝩıð ok eða ſıla. aꞇ engı kunne ꝼra leyſa. Vagnenn haꝼðe þar
lenge ſꞇaðeꞇ ı hoꝼeno. ok ſa ꝩar aꞇrvnaðr borgar manna. aꞇ engı mynꝺe leyſꞇ ꝼa ſcauk-
lana ꝼra okeno. nema ſa er ſıðan ꝼenge ſıgraꞇ allꞇ aſıam. Oc er alexanꝺer konungr ſpurðe þeꞇꞇa.
þa ꝩar honom mıkıꞇ vm aꞇ reyna hvarꞇ hann ꝼenge leyſꞇ knuꞇana. ok þvıaꞇ hann ꝩıllꝺe gıar-
na ꝼyr ſec laꞇa ꝼyllaz oꝛlaganna ſcıpan. þa ꞇekr hann vpp okeꞇ ok ꝩıll ꝼra leyſa ſcauklana

ok ꝼær eıgı leyſꞇ. En aꞇ eıgı þøꞇꞇı þeım ſva er hıa ſꞇoðo ſem þeꞇꞇa ꝩere konungenom ıllꞇ heıll. þa ſeger hann
ſva ꞇıl ſınna manna. hyarꞇ hyɢɢıð er manne nockoꝛſ aꞇ auðnara. aꞇ hann ꝼae knuꞇa þessa
leyſꞇ. eða ꝩıꞇı með hꝩerrı lıſꞇ þeır ero ſaman rıðner. Mıkıll hegome ſeger hann aꞇ ꞇrua ſlıco.
bregðꝛ ſıðan ſverðı ok høɢr ı ſvnꝺꝛ knuꞇana. Oc her ꝩar nu annaꞇ hvarꞇ. aꞇ alexanꝺer konungr ꝼyllꝺe þaꞇ
er oꝛlogen hoꝼðo ꝼyrer ſcıpaꞇ. þoꞇꞇ hann leyſꞇe knuꞇana hellꝺꝛ með ſverðe. en með honꝺom ſer.
ella ſynꝺe hann þaꞇ aꞇ þeſſe aꞇrunaðr. haꝼðe hegomlegr ꝩereꞇ. Nv ꝼeʀ alexanꝺer konungr heðan ꞇıl þeſſ ſꞇað-
ar er anchıra heıꞇer. ok meðan hann ꝺuelſ þar. þa ſenꝺer hann nockoꝛnn hluꞇa lıðſ ſınſ aꞇ leggıa vnꝺer
ſek þær þıoðer er capaꝺoceſ heıꞇa. ok er hanſ menn koma apꞇr með ꝼengnum ſıgre. þa ſꞇeꝼner
hann með her ſınom ımoꞇ ꝺarıo konunge ok ꝼeʀ nu ſva hvaꞇlega. aꞇ þaꞇ ꝩar ner ꝼra lıkenꝺom. ok þvı
ſcvnꝺar hann ſva. aꞇ þaðan ſem hann ꝩar þa ſꞇaꝺꝺꝛ er aꞇ ꝼara ıƞn ı megın lanꝺzenſ um þrøngva ꝺale
ok mıclar ꞇoꝛꝼøꝛoꝛ. ok eꝼ ꝺarıuſ konungr heꝼðe þannog ſcıoꞇare oꝛðeꞇ. þa heꝼðe hann þar maꞇꞇ ꞇeppa alexanꝺro ſꞇıg.
Darıuſ konungr ꝼlyꞇr nu oc abroꞇꞇ herbuðer ſınar ꝼra ane evꝼraꞇe. þar ſcoꝛꞇer nu eıgı ꝩapna brac ok mıkınn
luðra gang. hann ſꞇeꝼner aullom her ſınom ímoꞇ alexanꝺro konungı En ſua ſcıpar hann lıðe ſıno aꞇ ı ꝼyrſꞇo ꝼylkıngo
ꝩar lıkneſcı guðſ þeırra er ıupıꞇer heıꞇer a laꞇıno. en þoꝛr a ꝩara ꞇungo. þoꝛ ꝩar ſva umbuð ꝩeíꞇꞇ
ꝼyrer ſaker mıkılſ aꞇrunaðar er ſerker hoꝼðo ꞇıl hans. aꞇ hann ſaꞇ ı gullegre keʀo ſeꞇre ꝺyrom ſꞇeı-
nom. ꝼramme ꝼyrer honom ꝩar allꞇare ꝼag⸌r⸍lega með ſılꝼrı bueꞇ. á alꞇareno bran ellꝺr mıkıll ꝼyrer
lıneſcı þoꝛſ. Ellꝺꝛ ſa ſcyllꝺe allꝺrege ſlocna þaꞇ kaulloðo þeır ꝩıgðan ellꝺ. Ꝼyrer kerro þoꝛſ ꝩoꝛo
marger heſꞇar beıꞇꞇer ſníohvıꞇer aꞇ lıꞇ. Tolꝼ þıoðer ꝩoro ꞇıl ſeꞇꞇar aꞇ ꝩarðꝩeıꞇa þenna bloꞇſcap.
þær er a ſına ꞇungo mælꞇı hꝩer. ok ı þeſſe ꝼylkıngo ꝩáru þeır menn er alðyðan hvgðe aꞇ oꝺauðlegır
mynꝺe ꝩera ꝼyrer ſacer ıðulegrar þıonoſꞇo er þeır ꝩeıꞇꞇo gvðonom. þeꞇꞇa lıð allꞇ ſaman ꝩáru x þuſunꝺer.
J annarre ꝼylkıng ꝩáru ꝼremſꞇer ꝼrønꝺr ꝺarij konungſ marger ok gauꝼger með xv þuſunꝺer. þeır ꝩáru lıkara
buner konom en hermǫnnum. þvıaꞇ klæðe þeırra ꝩáru ꝩıða gulle buen. J mıðre ꝼylkıngonne ſaꞇ ſıalꝼr ꝺarıuſ konungr
ı gullegre kerro. þar ꝩar ſcıpaꞇ a baðar henꝺꝛ honom moꝛgom guðum þeım er hann þoꞇꞇız mı-
kıꞇ ꞇrauſꞇ unꝺer eıga. Vppı yꝼer kerro konungſenſ ſaꞇ eıƞn are. hann ꝩar algyllꞇr.
ok breıꝺꝺe vængına vꞇ yꝼer keʀona á alla ꝩega ok hlıꝼðe ſva konunge með ſcugga ſınom ꝩıð ſolar·
hıꞇa. Aꝼ þeſſom bunaðe gulle glæſꞇom ok gımſꞇeınom maꞇꞇe ꝺarıuſ konungr aukenꝺꝛ ꝩera aꝼ aullom herınom. Ꝼram-
me ꝼyrer ſer haꝼðe konungr ſcıpaꞇ x þuſunꝺum þeſ lıðſ er allꞇ ꝩar ſpıoꞇaꞇ. eıgı ꝩar gull eða ſılꝼr
ſparaꞇ ꝩıð ſpıoꞇen. meıʀ ꝩáru ꝼleſꞇ gøꝛ ꞇıl ꝼrægðar en ꝼremðar í ꝩapna ſcıpꞇe. Darıuſ konungr haꝼðe
oc eınkom ꞇıl ſeꞇꞇ aꞇ geꞇa ſın cc manna a hvara hlıð. þeır eıner menn ꝩáru ꞇıl þeſſ ꝩalðer er konunga kynſ
ꝩáru eða aꝼ auðꝛom enom gauꝼgoſꞇom æꞇꞇom. Oc aꞇ eıgı ꝩere grıckıom auðſoꞇꞇ aꞇ ſækıa konungenn þa lykr
hann vꞇan ꝼylkıng ſına með xxx þuſunꝺa ꝼoꞇgongo lıðſ. þeſſ er unꝺarlega ꝩar ꝩel aꞇ ꝩapnom
bueꞇ. J þrıðıu ꝼylkıngo ꝩar moðer ꝺarij konungſ ok ꝺroꞇnıngın kona hanſ boꝛn þeırra ok allꞇ ſcullꝺa lıð hanſ þaꞇ
er honom ꝩar meſꞇ vm hugaꞇ. þeꞇꞇa lıð allꞇ ſaman ꝼluꞇꞇız ı ꝼım ꞇegom ꝩagna. þaꞇ ꝩar ſerkıom
ꞇıꞇꞇ í þann ꞇıma þeım er rıkaſꞇer ꝩáru aꞇ haꝼa með ſer ꞇıl barꝺaga allꞇ hyſce ſıꞇꞇ ok laꞇa það-
an auðenſ bıða. Með þeſſo lıðe lęꞇr konungr ꝼlyꞇıa ꝼıarhluꞇ ſınn á vı hunꝺraðum mula

ok ııı hvnꝺraðum ulꝼallꝺa. Tıl gezlo ꝩıð boꝛn ok konor ok konungſ ꝼehırzloꝛ ꝩar ſeꞇꞇr ꝼıolðe bog·
manna ok þeırra er með ſløngoꝛ ꝼoꝛo. ſıðarſꞇ ꝼoꝛ þaꞇ lıð er í noꝛegı monꝺe leıðangrſ lıð kal-
laꞇ ꝩera. Marꞇ aꝼ þeſſo lıðe ꝩar lıꞇꞇ ꝩapnað en ſva mıkell mugr ꝩar þaꞇ allꞇ ſaman aꞇ
eıgı ꝼek ꞇalꞇ. Slıcꞇ er ſagꞇ ꝼra lıðſcıpan ok lıðſꝼıolða ꝺarij konungſ. En hverr er þeꞇꞇa kallar lyge-
lega ſagꞇ. eða ꞇelr ſlıcꞇ með ykıom þa leſe ꝼyʀ en ꝼøle lıbrum machabeorum. þa boc er enn
helge ıeronımuſ preſꞇr heꝼer ꝼørꞇ aꝼ ebreſcu ı laꞇıno ok venꞇer mek aꞇ hann mone ꝼınna þar ſagꞇ aꞇ
nꞇıochuſ ſerkıa konungr haꝼðe með ſer ꞇıl ıoꝛſalalanz c þuſunꝺa ꝼoꞇgongo lıðſ. ok xx. þuſunꝺer
rıꝺꝺera þa er hann eꞇlaðız aꞇ ſıgra ıuꝺam machabeum er þa ꝩar með brøðrom ſınom hauꝼðınge yꝼer
gyðenga ꝼolke. Nu er aꞇ ſegıa ꝼra alexanꝺro aꞇ hvar ſem hann ꝼeʀ þa ſꞇøkr lanz ꝼolkıꞇ unꝺan ok eyðır
heroðın. ok er hann ſer þaꞇ. þa ꝼlyꞇr hann herbuðer ſınar ꞇıl þeırra ſꞇaða er gamler menn kauꝇoðo her·
buðır cırı konungſ. þaðan ſenꝺer alexanꝺer konungr parmenıonem. þann eƞn ꝺyrſꞇa hauꝼðengıa er ꝩar ı lıðe hanſ aꞇ ge-
ꞇa borgar þeırrar er ꞇharſuſ heıꞇer. lanz menn ꝩıllꝺo breƞna borgına. J þeſſom ſꞇað ꝩar ſıðan ꝼøꝺꝺꝛ enn
ſøle páll poſꞇole. Parmenıo byr nu þar ꝼırı konunge. en hann kemr ſıalꝼr ſꞇunꝺu ſıðaʀ. Epꞇer mıðꝛe borg·
eƞne ꝼellr á ſu er cıgnuſ heıꞇer. ꝼagrꞇ ꝩaꞇnn ok ſcırꞇ. her ꝼyſır konung ꞇıl a ſunꝺ aꞇ ꝼara. þar ꝩar bøðe
aꞇ honom haꝼðe heıꞇꞇ goꝛꞇ vnꝺer herkløðonom aꝼ mıclom ſolar hıꞇa þvıaꞇ þeꞇꞇa ꝩar vm mıðſumarſ·
ſceıð. enꝺa ꝩıllꝺe hann ꝼyr meꞇnaðar ſacer ſyna ıðroꞇꞇ ſına. her maꞇꞇe nu ſıa aꞇ ſcıoꞇr aꞇburðꝛ
ꝼekz ꝩıð oꝛlogen. ok leıꞇaðe þeım um aꞇ ꞇurna. ok ı þeſſom aꞇburð ſꞇaðnaðe nockoꞇ hamın-
gıa konungſenſ. Hann leypr alſꝩeíꞇꞇr a kallꞇ ꝩaꞇnn. ok þegar ꞇekr kulðınn aꞇ ſꞇemma ꝩınꝺæðarnar
en konungr ſꞇırðnar. Oc nu ꝩerðꝛ hann þegar ꞇıl lanꝺz aꞇ leggıa ſem hꝩaꞇlegaſꞇ. her aꝼ ꞇekr hann nu
ſoꞇꞇ mıkla. ſꝩa aꞇ ſıalꝼum honom þıcker oꝛꝩenꞇ aꞇ hann mone ꝩıð reꞇꞇa. hann er nu borenn ꞇıl her-
bergıſ ſínſ. en ı herbuðom gerız graꞇr mıkıll. ſeger hveʀ oðrum aꞇ konungr er aꞇ komenn bana. Oc
ſva ꞇaka ſumer ꞇıl oꝛðz. hverr ſcynꝺelegr aꞇburðꝛ heꝼer ſva ſcıoꞇꞇ raðeꞇ konunge ꝩarom ꞇıl bana.
Þu en uſꞇaðuga hamıngıa hvıꝩeꞇna grımmare ſegıa þeır ꝼyr hvı ꝩıllꞇu røna konungenn
þegar ſua ꝺyrlego lıꝼe ſem hann heꝼer haꝼꞇ. þu ꝩarꞇ honom her ꞇıl ſua
mıllꝺ ſem moðer. hvı ꝩıllꞇu ⸌nv⸍ geraz honom grımm ſꞇıup moðer. heımrenn gırnnꞇız á aꞇ haꝼa þeƞna
eínꝩallz konung yꝼer ſer. En hꝩaꞇ ſcal aꝼ oſſ ꝩerða ſegıa þeır er ꝼylgꞇ høꝩom konungenom. ꝩer megom nu eıgı
ſnuaz apꞇr ꞇıl ꝼoſꞇr lanz ꝩarſ vm eyðımerkr þoaꞇ ꝩer ꝩılım. Eða hꝩarꞇ mono ꝩer hauꝼuðlauſer
raſa ꝼramm ı ꝼylkıngar oꝩına ꝩarra. Eıgı ſıam ꝩer oc mann maklegan ꞇıl aꞇ koma ı ſꞇað ſlıcom
konunge ſem alexanꝺer heꝼer ꝩereꞇ. þeꞇꞇa kveín þeırra grıckıanna heyrðe hamıngıan þar ſem hon ſaꞇ ok ꝩellꞇe
hꝩele ſıno. hon ſꞇenꝺꝛ vpp nu broſer aꞇ røðom þeırra. ok ſꝩarar ſꝩa þꝩı er á hana ꝩar leíꞇaꞇ. Ꝼur-
ðo mıoc er mannꝼolkıꞇ blınꞇ enſ ſanna um oꝛlogen. er þaꞇ anzſakar mek ıaꝼnan ſva ranglega.
ðrar gyðıor haꝼa oc eıgı ſıðr ꝩallꝺ en ek aꞇ gera ſem þeım lıkar. en hꝩaꞇ ſem ılla ꝩerðꝛ þa
kenna menn mer ꝩollꝺ aꝼ. Nu geꝼ ec mononom ꝼrıð oc ꝼar ſøllꝺ þa loꝼa þeır mek. en eꝼ ec
kıppe ꝼra þeım þa laſꞇa þeır mek ſva ſem naꞇꞇuran haꝼe mer ſꞇaðꝼeſꞇı geꝼeꞇ eꝼ ec haꝼa ꝩıllꝺa.
En eꝼ ec ꝩera ollom ıoꝼn ok ſıꝼleyꞇe með ſama moꞇe. þa monꝺa ec eıgı kallað hamıngıa. Naꞇ·
ꞇuran heꝼer mer þaꞇ laug mal ſeꞇꞇ aꞇ ec ſcyla allꝺregı um kyrꞇ ſıꞇıa ok haꝼa lauſung ꝼıre

ſꞇaðꝼeſꞇe. Sıðan er hamıngıan haꝼðe þeꞇꞇa røꞇꞇ þa ꞇok konungr þegar nockoꞇ aꞇ ſꞇyrcna þvıaꞇ
ꝩınꝺꝛ naðe þa ſmam ok ſmam aꞇ renna ı øðarnar. þo haꝼðe hann ıðra ꝩerc mıkınn. ok ⸌nu⸍ ſeꞇz hann vpp vıð
olboga ok røðır ſua ꝼıre ſınom mǫnnum. hꝩarꞇ man oꝩına ꝼlockr ꝩaʀ ſcolo her ı herbuðunom ſpenna
alexanꝺrum konung ſıgraðan barꝺaga lauſꞇ. þvıaꞇ ſua nalegr ſem herr ꝺarij konungſ er oſſ þa ꝼeʀ nu eckı ſeínnı
lecnıngo komeꞇ ꝩıð ſoꞇꞇ mına. Eða mono þeır berkıa ſcolo yꝼer ꝩaro herꝼange rıꝺꝺarar
ꝺarij. en alexanꝺer man uꞇlagr ok ꝺyrðar lauſſ ꝩera ꝼleꞇꞇr. kaſꞇaðꝛ a bera ıoꝛð oꝩına ſınna. Neı ſeger hann allꞇ
man auðroꝩıſ ꝩerða. Ꝼreıſꞇe lǽcnarner ꝼyrſꞇ eꝼ þeır mege mer nockoꝛa boꞇ ꝩınna. oc ꝩıꞇe
þeır þaꞇ aꞇ meıʀ leıꞇa ec ꝼyr lęcnıngına ꞇómſꞇunꝺar ꞇıl aꞇ berıaz ꝩıð ꝺarıum konung. hellꝺꝛ en aꞇ len-
gıa lıꝼ mıꞇꞇ. Oc ꝩıſꞇ þıcke mer barꝺaga ꝼreſꞇın ꝩerre. en ſıucleıkr ſa er ec heꝼı. þvıaꞇ þoꞇꞇ ec
ſıa ſıukr ok ec mega eckı annaꞇ gera æn ſyna mec ꝼıre mınne ꝼylkıngo. þa mono þegar oꝩıner
ꝩarer ꝼlyıa. en mıner menn ꝼloꞇꞇann reka. Slıc akeꝼð konungſenſ ok raſannꝺe barꝺaga ꝼyſꞇ aꝼlar lıðe·
no mıkelſ oꞇꞇa aꞇ ſcıoꞇar aꞇ gerðır lęcnanna monꝺe ſóꞇꞇ hanſ auka. Phılıppuſ konungr ꝼaðer alexanꝺrı
haꝼðe ꝼengıꞇ honom lęcne þann er oc héꞇ phılıppuſ. þeſſe enn ſame maðꝛ ꝩar ꝩıðꝛ ſꞇaꝺꝺꝛ røðo konungſenſ.
ok heꞇ þvı aꞇ hann monꝺe ꝼa goꝛꞇ hann heılan a þrıggıa naꞇꞇa ꝼreſꞇe eꝼ hann ꝩıllꝺe a kyrðom haꝼaz.
Oc þoꞇꞇ konunge þøꞇꞇe long heılſu bıð ok barꝺaga ꝼreſꞇ. þa ꝺꝩelz hann þar þo ı borgene ꞇharſo ſꝩa ſem
lęcner beıꝺꝺe. a þeſſe ſꞇunꝺo kemr ꞇıl konungſ breꝼ er parmenıo ſenꝺer honom. þaꞇ ſꞇoð a breꝩıno aꞇ ꝺarıuſ konungr
heꝼðe heıꞇıð Phılıppo mıclo ꝼe ok ſyſꞇoꝛ ſınne með aꞇ hann ſcyllꝺe ſvıka alexanꝺrum ı ꝺryck. Nu kom
ęnn þrıðe ꝺagr ꝼra þvı er konungr haꝼðe ſóꞇꞇına ꞇekeꞇ. ok þa ꝼører phılıppuſ honom heılſo ꝺryck þann er
hann haꝼðe bueꞇ. konungr ꞇruır nu lęcnınom ılla ꝼyrer þaꞇ er a brøꝼıno ſꞇoð. ok ı þvı er hann ꞇekr ꝩıð ꝺryc-
kınom þa ꝼør hann ı henꝺꝛ honom þaꞇ ſama breꝼ bıðꝛ hann vpp leſa ok meðan phılıppuſ leſſ yꝩer breꝩıꞇ.
þa hyɢr konungr aꞇ ꝩanꝺlega eꝼ honom bregðe nockoꞇ ꝩıð. ok eıgı ꝼør hann þaꞇ ſéꞇ. Oc þegar er hann heꝼer
yꝩer leſeꞇ. þa męler hann ꞇıl konungſ lęıannꝺe. Mınn heʀa ſeger hann. byrg uꞇe hrøzlona ok ger þek ka-
ꞇan. laꞇ ęðarnar ꞇaka ſꞇyrk aꝼ heılſo ꝺryck þeſſom er ec geꝼ þer aꝼ heılom hug. En gıar-
na ꝩıllꝺe ſa er mek heꝼer ı rog boꝛeꞇ aꞇ þeſſe ſoꞇꞇ aꞇ gerða lauſ heꝼðe þek ꞇıl ꞇıl bana
leíꞇꞇ. Oc aꞇ ꝩıſo er annaꞇ hꝩarꞇ aꞇ hann auꝼunꝺaðe mına kunnaſꞇu. eða ꝼyr munðe þer
lıꝼſenſ konungr. ok þaꞇ hyɢ ec ſannara er ſıðr ſcyllꝺe. Oc ꝩıſꞇ ſyner ſa ſec ıllꝩılıaðan ok ſvıkanna ſek·
ıan er hann ſannar þeım a henꝺꝛ ſvıken er ſycƞn er. En ſva gerır opꞇ ꝩanꝺꝛ maðr aꞇ hann bregðꝛ
þvı oðrom er hann ꝩeıꞇ a ſıalꝼan ſec. ok aꝼ ſlıco ſva ꝩerðꝛ reꞇꞇlaꞇr maðr opꞇlega ꝼyr ꝺømðꝛ aꝼ
lıugꝼroðre hırð. en ſa leyſꞇr er ſacbıꞇenn er. Sıðan er phılıppuſ haꝼðe ſannlega ꝼıre ſec
ſvaraꞇ. þa bıðꝛ hann konung uhrøꝺꝺan ꝺrekka. ok hann gerır ſva. Epꞇer ꞇekenn ꝺryk ꝼør konungr heılſu ſına
ok ſlıkan ſꞇyrc aꝼlſ ok hugar ſem hann haꝼðe ꝼyʀ haꝼꞇ. Hoꝼðengıarner reƞna nu a halſ phılıppo
lęcne hveʀ aꞇ oðrum ok þacka honom heılſu konungſenſ. kalla hann nu ꝩerıꞇ haꝼa ꝼoðoꝛ ꝼoſꞇr ıarðar
ſınnar ok gezlo mann. Annan ꝺag epꞇer ſꞇıgr konungr a heſꞇ ſınn. rıðꝛ um allar herbuðır oc ſyner
ſec heılan. ſcecr oꝛ lıðıno alla ęðro þa er goꝛz haꝼðe aꝼ ſíukleık hanſ. ok ſꞇyrkır herenn
með blıðu yꝼerbragðe ſıalꝼſ ſınſ ok ꝼogrom ꝼoꝛꞇalom. Sıðan er herr alexanꝺrı enar naleg-
ſꞇu borgır. ok hann ſıalꝼr haꝼðe ꝼoꝛnað guðonom ſlıcꞇ ſem hann heꞇ ꞇıl heılſo ſer. þa ꝼeʀ hann ꞇıl

þeırrar borgar er ıxon heıꞇer. þar kemr parmenıo ımoꞇ konunge. hann haꝼðe unnıꞇ þeſſa borg ok ſꞇøcꞇ ıbroꞇꞇ borgar-
lyðnom. æn bueꞇ þar ꝼıre konunge. J þeſſom ſꞇað heꝼır alexanꝺer konungr hırðſꞇeꝼnoꝛ. ok leıꞇar raðſ ꝩıð hauꝼðen-
gıa. hvarꞇ þaðan ſcal bıða þeſſ er ꝺarıuſ kemr með her ſıƞn. eða ſcal eƞn ſꞇeꝼna ꝼram lengra ꞇıl móꞇz
ꝩıð hann. Ꝼra þvı er ſagꞇ aꞇ parmenıo geꝼr konunge þaꞇ rað aꞇ hann ſcyle ꝼram hallꝺa lıðıno ı ꝼıalla kloꝼa nockoꝛn
þar ſem ꝺarıuſ konungr ꝩar aꞇ komenn oðrom megın með her ſınn. Seger parmenıo ſva aꞇ ı þrongva ꝺal þeım mono
ıaꝼnmıkıl ꝩera ꝩerða brıoſꞇ a ꝼylkıngom konunganna þoꞇꞇ ꝺarıuſ haꝼe lıð mıclo meíra. ok þeꞇꞇa rað ꝩerðꝛ
ꞇekeꞇ vm ſıðır með ꝩıllꝺ allra hoꝼðengıa en aꞇkꝩøðe konungſ. Þaꞇ gerız ꞇıl ꞇıðenꝺa meðan ꝺarıuſ konungr ꝺꝩelſ
ı þeſſe borg er ꝼyʀ ꝩar neꝼnꝺ aꞇ ſa maðꝛ er boꝛenn ı rog ꝩıð hann er ſıſeneſ héꞇ. hann haꝼðe ꝩerıꞇ harðla køʀ
konunge. en nu ꝩar honom þaꞇ kenꞇ aꞇ hann heꝼðe ꞇekeꞇ ꝼe ꞇıl aꝼ ꝺarıo konunge aꞇ ſvıkıa alexanꝺrum. En þaꞇ ꝩar
ꞇıl þeſſ haꝼꞇ. aꞇ hann leynꝺı brevı nockoꝛo þvı er honom haꝼðe ſenꞇ eınn aꝼ rıꝺꝺoꝛom ꝺarij konungſ. ok ꝼyr þa
ſǫk ꝩar hann ꝺrepınn aꞇ ꝩıꞇanꝺa konunge ꝼyr logna ſoc aꞇ þvı ſem ꝼleſꞇır ęꞇloðo.
Nu er aꞇ ſegıa ꝼra ꝺarıo konunge aꞇ þa er hann er komınn ꝼram aꞇ þrongva ꝺal þeım er ꝼyʀ ꝩar geꞇıð með
allan her. kemr ımoꞇ honom með mıcla rıꝺꝺara ſꝩeıꞇ gerzcr maðꝛ eınn ſa er ꞇımoꝺeſ
heꞇ. hann haꝼðe ꝩoꝛðeꞇ lanꝺꝼloꞇꞇe aꝼ grıcklanꝺe. þeſſe maðr byðꝛ Darıo konunge lıð ſıꞇꞇ. ok hann þıggr þaꞇ. hann geꝼr honom
ok þaꞇ rað aꞇ hann ſcyle apꞇr ſnua her ſınom ꞇıl ꝩalla nockoʀa ſleꞇra oc berıaz hellꝺr þar ꝩıð alexanꝺrum er
hann mege ꝩıð koma ollu lıðe ſıno. En eꝼ konunge þycke ſꝩıꝩırðlecꞇ apꞇr aꞇ ſnua ok ſynız herınom ſem
þaꞇ mone ıllꞇ heıll aꞇ hopa þegar á høl. þa bıðꝛ ꞇímaꝺeſ aꞇ hann laꞇe broꞇꞇ ꝼara ꝼıárluꞇ ſınn
ꝼleſꞇan allan ok þar með oꝼørꞇ lıð konoꝛ ok boꝛƞn. ꝼae þar ſva lıð með aꞇ þaꞇ ꝼolk mege vhreꞇꞇ
vm ſek ꝩera. Oc eꝼ ſva ılla ꝩerðr ſegır ꞇímoꝺeſ aꞇ hamıngıa ꝩıll alexanꝺro beꞇr en oſſ í enom ꝼyrſꞇa bar-
ꝺaga. þa ſynız mer ꝩenna aꞇ ꝼıarluꞇr ꝩáʀ ſe hırðr ok lıðeꞇ ſparız ſumꞇ ꞇıl þeſſ aꞇ reꞇꞇa
þann bacſleꞇꞇ eꝼ ꝩer ꝼam nockoꝛnn. laꞇe guðen oſſ engan ꝼa. Mıkıꞇ urað aꞇ geꝼa í eınom
barꝺaga allꞇ ſenn í ꝩallꝺ hamıngıonnar þaꞇ er ꝩıð lıggr. þeꞇꞇa ꝩar nyꞇſamlecꞇ rað er hann gaꝼ konunge.
en þo ſynꝺız auðroꝩıſ hoꝼðengıom þeırra ſerkıanna. ok þeſſ ꝼyſa þeır darıum konung. aꞇ hann laꞇe ꝺrepa ꞇímo-
ꝺem ok ſꝩeıꞇ hanſ alla. kꝩeðaz þaꞇ ęꞇla aꞇ þvı haꝼe ꞇímoꝺeſ þeꞇꞇa rað geꝼıꞇ aꞇ hann monꝺe ſer ęꞇla ꝼıar·
luꞇenn allan eꝼ ꝺarıuſ yrðe ſıgraðꝛ. hlaupa ſıðan apꞇr með ꝼeno ı grıckıa konungſ her. ok kaupa ſıc ſva
í ꝼrıð ꝩıð alexanꝺrum. Darıuſ konungr hlyðer ecke a þeſſar ꝼoꝛꞇaloꝛ. þvıaꞇ hann ꝩar mıllꝺr maðr oc goðgıarnn lęꞇr
ſer allꞇ rǫg ıllꞇ þıckıa. en ſꝩarar ſva þeırra ręðom. Verðe þaꞇ eıge ſeger hann aꞇ ec laꞇa ꝺrepa þa menn.
er mer haꝼa goꝛz hanꝺgengner. ok geꝼıꞇ ſek í mıꞇꞇ ꝩallꝺ. ſcyle konungr laꞇa ſlıca vhęꝼo ꝩınna Neı
ſeger hann. Allꝺrege ſcal ſva lıoꞇ vꝼręgð ꝼa ſaurgað elle mına. Sıðan þackar konungr ꞇímoꝺı ſynn-
ꝺan goðꝩılıa. En ſvıꝩırðlecꞇ ſynız honom apꞇr aꞇ ſnua lıðıno. þycker ſva ſem marger mono
kalla ꝼloꞇꞇa. ok nu langar hann mıoc ꞇıl aꞇ barꝺagenn ſcyle ꞇakaz ſem ꝼyrſꞇ. ok ı ꝺal þeım er
ꝼyʀ ꝩar geꞇeð. En þaꞇ rað ꞇekr hann aꝼ þeım er ꞇımoꝺeſ haꝼðe geꝼıꞇ honom. aꞇ hann lęꞇr broꞇꞇ
ꝼlyꞇıa meſꞇan þoꝛa ꝼıarınſ ꞇıl borgar þeırrar er ꝺamaſcuſ heıꞇer. ok ꝼeʀ þar með mıkıꞇ
lıð. En hann lęꞇr ꝺroꞇnıngına ok moðoꝛ ſına ok ſon ſınn vıı ꝩeꞇra gamlan bıða ı herbuðvm
þeſſ er aꞇ henꝺe kemr. ꝩıll ı þvı hallꝺa ꝩenıo enna ꝼyʀe konunga.
Enn neſꞇa ꝺag ꝼıre þann er ꝺarıuſ konungr ꝩıſſe aꞇ barꝺagenn monꝺe ꞇakaz á. gengr hann vpp

a hol eınn lıꞇınn er ꝩar ímıllom herbuðanna. hollenn ꝩar allr groenn vꞇan aꝼ ılmanꝺe grøſom.
J ovanꝩerðom holmınom ſꞇoð eıꞇꞇ ꝼagrꞇ ꞇre þaꞇ er lauruſ heıꞇer. Annan ꝩeg vꞇ ıꝼra ꝼellr á
ęín mıkıl. aꞇ anne ꝼram ganga ꞇveım megın ꝩallgroner backar. ꞇıl þeſſa ſꞇaðar lęꞇr ꝺarıuſ konungr
blaſa ollom her ſınom. kallar ſıðan hauꝼðengıa ꞇıl ſın ok ſcıpar ꞇıl hvar hveʀ þeırra ſcal í ꝼylkıngo
ꝩera með ſınar ſꝩeıꞇer þa er barꝺagenn ꞇecz. ok er hann heꝼer þvı ſcıpaꞇ ſem honom lıkar þa líꞇr hann yꝼer lıðeꞇ
er ſaꞇ a ꝩollonom vꞇ íꝼra hogenom. Darıuſ konungr ꝩar enn ꞇıgulegſꞇe maðr ok aꝼ þvı eno goða yꝼer bragðe
er hann haꝼðe monꝺe hveʀ ꝺuganꝺe maðr í herınom þıckıaz ſcyllꝺr ꞇıl aꞇ ꝩeıꞇa honom ſlıcꞇ er
męꞇꞇe þoꞇꞇ hann þegðe ſıalꝼr. Sıðan ꞇalar hann ꝼyrer lıðeno ok heꝼr ſva mal ſıꞇꞇ. Her er nu þaꞇ lıð ſam-
an komeꞇ er ec ꝩeíꞇ ıaꝼnan ſıgr ſællꞇ ꝩereꞇ haꝼa. ok er þaꞇ eıgı unꝺarlecꞇ ꝼıre þvı aꞇ þer ſerkerner
eroð oc arꝩar guðanna. komner ꝼra belo konunge er ꝼyrſꞇ heꝼer aꝼ ꝩarom ꝼrǽnꝺom ꝩerıꞇ haꝼðr í goða ꞇaulo.
Verıꞇ orugger ok uſcelꝼer ı hıoꝛꞇonom. geꝼıꞇ eckı rum hręzlonnı. eıgı er ſem þer moneꞇ ꝩıð oꝼreꝼle eıga.
Reꝼſıng ma þaꞇ kalla en eıgı barꝺaga er konungr hegner þręla ſına þa er ſec gera ſva ꝺıarꝼa. aꞇ þeır ꞇaka
ꝩapn honom ímoꞇe. þeſſı enn ſcacboꝛnı ſveınn alexanꝺer er ꝩer hyggıom aꞇ ſe ſon enſ oꝺyggva nepꞇanabı
heꝼer laꞇeꞇ geꝼa ſer konungſ naꝼn ok hyɢr nu þaꞇ þar ſem hann er í broꝺꝺe lıꝼſ ſınſ aꞇ eckı mone vıð honom
ſꞇanꝺa. raſar hann án raðe. geꝼr eckı gaum hvaꞇ ꝼyrer er. ꝩıll hellꝺꝛ þoꞇꞇ hann ꝩıꞇe ꝩıſan bana ſınn
berıaz en lıꝼa ꝩıð uſıgr. En þegar heꝼer honom nv nockoꞇ øðroꝩıſ ꞇekız en hann hugðe. þvıaꞇ ꝼıre
ꝩarom mǫnnum heꝼer hann laꞇıð mıkınn ꝼıolða ſınna rıꝺꝺera. oc aꝼ þvı grunar mek aꞇ hann ꞇreyſꞇez ſer mıðꝛ
en var. Mıkıl ſcomm aꞇ ꝼaer þręlar ok ꝼaꞇękır þeır er eckı beín haꝼa í henꝺe ſcolo þoꝛa ímoꞇ
aꞇ rıſa hoꝼðengıom þeım er ꝼyrer eıgu aꞇ raða meſꞇum hluꞇa gullz þeſſ er í heımınom er. Vıꞇa
ꝩıllꝺa ec hvaðan alexanꝺer ꞇekr þa ꝺul aꞇ hann mone nıoꞇa mega þeſſ rıkeſ. er ſa enn ageꞇe konungr cıruſ
heꝼer aꞇꞇ er ſıgr ꝼek hvar ſem hann barðız í heımınom. En þoꞇꞇ hann ſe ꝺauðꝛ. þa rıker hann enn ꝼyre mek
er í hanſ ſꞇað emk komenn ok aꞇ mér lıꝩanꝺa lıꝩer enn hanſ hamıngıa. aller menn ꝩıꞇo þaꞇ aꞇ ꝩer ſerkerner
erom ꝼra rıſom komner. þvıaꞇ ꝩer ꝼınnom ęꞇꞇar ꞇal ꝩarꞇ ꞇıl þeırra rıꞇað í annalum. en ꝩer megom á ſꞇoꝛ-
ꝩırkıom þeım er epꞇer þa lıꝼa ſıa hvılıcer þeır haꝼa ꝩereꞇ. Bękr ꝩarar ꝩaꞇꞇa aꞇ þeır borðoz ꝩıð
goðen ſıalꝼ. Þeır gerðo ſꞇopolenn babel hoꝼðo ꞇıgl ꝼyrı grıoꞇ en bıc ꝼıre lím. Varer ꝼoꝛellrar haꝩa
ok epꞇer leípꞇ þa ena mıclo babılon er naꝼn ꞇok aꝼ ꞇungna ſcıpꞇe. Heıler ſva nu með þvı
aꞇ þer ſeꞇ komner ꝼra ſlıcom aꝼrekſ mǫnnum kallıꞇ apꞇr ꞇıl yðar þeırra ſꞇyrk. ꝩerıꞇ karlmannlıga ꝼoðoꝛ·
leıꝼð yðꝛa. gǽꞇıð ꝩanꝺlıga ſęmðar ok ꝼręgðar. laꞇıð eıgı ꝼaꞇękıan ok uꞇlenꝺan ſıgrꝩegara ꞇroða
ıoꝛð ok aꝼrekſ ꝩerc ꝼeðra vaʀa. En eꝼ ſva ſcamſamlega ꝩerðꝛ aꞇ ſa enn oꝺyggve ꝼlokr vꝩına
ꝩarra kome nockorom a ꝼloꞇꞇa þoꞇꞇ þer ꝩılıð eıgı ꝼyr mer berıaz eða ꝼyr eıgnom ok oðolom eða na-
gronnom yðrom. ſnuıꞇ þo apꞇr ꞇıl barꝺaganſ ꝼyr ſacer kꝩenna yðaʀa ok barna. þvıaꞇ ꝼolk mono
ꝼıannꝺmenn ꝩarer ſpeƞna í herbuðonom eꝼ þer ꝩılıð eıgı ꝩerıa ok gera ſer aꞇ herꝼangı. En eıgı hręðomz ec
aꞇ ꞇꝩoꝛo aꞇ ſꝩa ꝩerðe. þvıaꞇ ſva heꝼer mek ꝺreymꞇ ſem ꝩer monem ſıgr ꝼá. Ec þoꞇꞇomz ſıa í ſveꝼ-
nınom aꞇ lanꝺꞇıollꝺ grıckıa logoðo. Oc ec ſa alexanꝺrum klęꝺꝺan pellzklęðom epꞇer þeım ſıð ſem er í babılone.
ok í borgena ꝩar hann komıƞn ok leıꝺꝺr hanꝺꞇekenn ꝼıre mek. þvı neſꞇ þoꞇꞇe mer hann hverꝼa. En ꞇıl hverſ ꝺꝩel

ec mek í ſlıkrı røðo. ſver ec þeſſ ꝼıre ſolena er vpp renn ı ꝩaro rıkı aꞇ hver ſem a ꝼlóꞇꞇa ſnyr ſcal
mınn ꝼıanꝺmaðr ꝩera. Oc er konungr haꝼðe ſva ꞇalað þa kemr laupanꝺe níoſnar maðr eınn með þeım
ꞇıðenꝺom aꞇ alexanꝺer haꝼe ſnueꞇ á ꝼlóꞇꞇa. ok þoꝛað eıgı aꞇ bıða þeſſ er ꝺarıuſ kęmı með her ſınn. ſeger hann haꝼa
laupeꞇ á ꝼıoll ok ſcoga ok ſꞇeꝼnꞇ ſva uꞇ ꞇıl haꝼſ eꞇ bęínſꞇa. konungr ꞇruır þvı er þeſſe ſcręꝼa ſeger í ꝩıl
honom ok ꝩerðr harðla glaðr ꝩıð, eggıar nu aꞇ epꞇer ſcyle hallꝺa ſem harðaſꞇ. Oc heʀenn allr
ſꞇeꝼner þegar yꝩer øna er ꝼell ſcamꞇ ꝼra herbuðonom ſem ꝼyʀ ꝩar ſagꞇ ꝩanꝺa þeır nu lıꞇꞇ leıðna
ꝺreıꝼız lıðıꞇ míoc þvıaꞇ hveʀ ſꞇeꝼner þaꞇ er gegnſꞇ þoꞇꞇe aꞇ ſem ꝼyrſꞇ męꞇꞇe komaz ꝼıre þa
grıckına ok ſnua þeım apꞇr. Hverꞇ raſar þu eƞn ꝼeíglıge ꝼıolðe ſeger meıſꞇare galꞇeruſ er ꝩerſaꞇ
heꝼer ſogo þeſſa. ok ſnyr ſva røðo ſınnı ꞇıl þeırra ſerkıanna. Hvarꞇ eꞇlıꞇ þer aꞇ alexanꝺer mone ꝼlyıa ſa
maðr er ꝼloꞇꞇann hyggr hꝩerıom leſꞇe lıoꞇara. en hręðez þaꞇ eıꞇꞇ aꞇ þer moneꞇ ꝼlyıa. ok eꝼ haƞn
ſcyllꝺe kıoſa hvarꞇ hann ꝩıllꝺe hellꝺr ꝼlyıa ok haꝼa ſıgr. eða ꝩerıaz óꝛ ſꞇað ok ꝩera ſıgraðꝛ aꝼ
ꝼloꞇꞇa mǫnnum. ꝩere ſa eınn ꝼyr henꝺe aꞇ ꞇaka þann koſꞇ anann hvarnn meıre ꝩán aꞇ hann eꝩaðız
ı hvarꞇ honom þøꞇꞇe mıðꝛ ꞇıl ſęmðar. Nu er apꞇr aꞇ hꝩerꝩa ꞇıl ſogonnar ſıalꝼrar. ok ꝼra þvı aꞇ
ſegıa aꞇ heʀ ꝺarıı konungſ. ſøkır harꞇ ꝼram ꞇıl borgarennar ıxon. Oc nu ꝩerða ꝩarðhallz menn alexanꝺrı ꝩarer ꝩıð
hermenn. þvıaꞇ þeır mega ſıa lıomann aꝼ gulle ok gımſꞇeınom er lıðeꞇ haꝼðe boꝛeꞇ a ſek ok ꝩapn
ſín. Heyra þeır oc ꝩapna brakeꞇ. ok þeckıa ıoreykına er ſva ꝩáru mıclır aꞇ longom ꝼal ſolena.
Oc eıƞn ꝩarðhallz maðꝛ ſa er ꝼek ſeꞇ herınn aꝼ holı nockorom háꝩum. heꝼer þegar á raſ ꞇıl borgar-
ennar. ok ſeger grıckıom aꞇ ꝺarıuſ konungr er nu okomınn aꞇ eínſ með ſva mıkınn her ſem engı maðꝛ man
ꝼyʀ þvılıkan haꝼa ſeꞇ. Alexanꝺer konungr ꞇruır þeſſo ꞇrauꞇꞇ. þvıaꞇ hann angrar eckı annaꞇ en ꝼreſꞇ barꝺa-
ganſ. Oc þegar er hann ꝩeíꞇ ꞇıl ꝩíſ aꞇ herſagan man ſonn ꝩera. kallar hann haꞇꞇ ok mølır ſva.
Vapn ꝩapn grıckır. Oc ꝼyrſꞇ ꝩerðꝛ hann ſıalꝼr bueƞn aꝼ ſꞇaðnom ok hleyper ímoꞇe ſerkıom. ok hıal-
maꞇ ok brynıaꞇ rıꝺꝺara lıð ſva hvaꞇ ſem bueꞇ ꝩerðr. Sꝩa raſar ſollꞇenn ꝩargr ꞇıl
braðarennar þa er hann ꝼøðır á ſer hvelpa ſına. þeır yla þegar er þeır mıſſa mıolkr óꝛ
þurrom ſpenom. Ylıng þeırra ok ꝺreyrgıarnn ſullꞇr keyrer ꝩargenn vm ſıðır í buꝼıar haga aꞇ
leıꞇa ſer maꞇꝼanga. Smala ſꝩeınnıƞn leyſır þegar hunꝺa ſına er hann ſer ꝩargınn. en hann ſꞇeꝼner
aꞇ ꝼeno eıgı aꞇ ſıðꝛ. ſmaleƞn ꝩeíꞇ eıgı hverꞇ hann ſcal unꝺan hallꝺa. þıcker ſem ꝩargr mone ꝼıre ꝩera
hverꞇ ſem hann ſnyr. með þeſſom hęꞇꞇe geyſız alexanꝺer ímoꞇ oꝩınom ſınom þeım er þvı ꞇruðo aꞇ hann monꝺe ꝼlyıꞇ
haꝩa. Oc þegar er ſerkır ſıa herın ꝼara ímoꞇı ſer. þa ꝩıꞇa þeır ⸌hvaꞇ⸍ hręꝺꝺrıƞn er ſynꝺız þeım nu eıgı
ſem þeır hoꝼðo ęꞇlaꞇ aꞇ alexanꝺer ſnørı bakı ꝩıð. Nv ſunꝺraz mıoc ꝼylkıngar ꝺarıı konungſ aꝼ akallı ok þyſ
þeım er ꝩarð þa er ſaman ꝺro lıðeꞇ. Margar ꞇungoꝛ gengo ok í herınom. ok ꝩarð aꝼ þvı ſeínꞇ aꞇ gera rað
ꝼıre ſva mıclom múg. ꝩar oc ꝼleſꞇ allꞇ lıðeꞇ beꞇr bueꞇ ꞇıl raſar en barꝺaga. Darıuſ konungr ꝼǽr nu þo
ſcıpaꞇ her ſınom í ꝼylkıngar í aƞnaꞇ ſıƞn. hann gerır nu þaꞇ rað aꞇ þegar er herr hanſ kømı ꝼram óꝛ ꝺalnom
þannoc ſem rúmlenꞇ ꝩar. ſcyle gerða uꞇan um ꝼylkıngar grıckıa með múgınom ſva aꞇ þeır męꞇ-
ꞇe engan ꝩeg unꝺan komaz. þeꞇꞇa rað heꝼðe ꝺarıo nyꞇſamlecꞇ ꝩerıꞇ eꝼ ꝼramgengꞇ yrðe. En hamın-
gıan ſu er hverıo raðe er rıkare gek ímoꞇe þvı aꞇ alexanꝺer kom ímoꞇ honom ꝼram ı ꝺalnom þar er ſua ꝩar

þrønglenꞇ aꞇ ıaꝼnmıkıl urðv ꝩera brıoſꞇ á ꝼylkıngonom. Barꝺage þeſſı ꞇocz ı heraðe þvı er
cılícía heıꞇer ſcamꞇ ꝼra ıxon þeırre boꝛg er ꝼyʀ ꝩar neꝼnꝺ. ok ı ꝺal eınom þrongom ſem nu heꝼer ſagꞇ ꝩerıꞇ.
Nu er ꝼra þvı aꞇ ſegıa aꞇ alexanꝺer ꝼylkır lıðe ſıno. ꝼoꞇgaungo lıð ſcıpar hann í ꝼylkıngar broꝺꝺeƞn. En ꝼyrer
eƞn høgra ꝼylkıngar arm. ſeꞇr hann þaƞn herꞇoga er nıchanoꝛ heꞇ. hann ꝩar ſon parmenıonıſ. ok með
honom þa hauꝼðengıa er ſva heıꞇa. ꞇholomeuſ ok Amıncꞇaſ. perꝺıcaſ ok cenoſ. clıꞇuſ ok meleager. hverr
þeſſa ꝩar herꞇogı yꝩer ſıno lıðe. Eƞn ꝩınſꞇra ꝼylkıngar arm ſcal ꝩerıa parmenıo ſa maðr er eıƞn ꝩar
ꝼrøknaſꞇr aꝼ grıckıom ok með honom craꞇeruſ ok Anꞇıgonuſ ok phıloꞇaſ ſon parmenıonıſ annaʀ er ner ꝩar
bezꞇ ꝩıgr ı herınom. Ꝼramme ꝼırer ollom merkıom ꝩar eıƞn ungr maðr a heſꞇe þeım er bucıꝼal heıꞇer eckı
ꝺęllıgr bleyðı mǫnnum unꝺer brún aꞇ lıꞇa. þaꞇ ꝩar ſıalꝼr alexanꝺer maceꝺo. Neſꞇr honom ꝩar ıaꝼnan ſa maðr er
epheſꞇıo heꞇ ꞇrunaðar maðr hanſ eınn. ıaꝼnn konunge aꞇ allꝺre ok klercꝺome. en ꝼrıðare ſynom. Oc ⸌nu⸍ rıðr konungr
ſıðan er hann heꝩer ſva ſcıpað lıðıno. ꝼramme ꝼyrer ꝼylkıngom. bıꞇr herꞇogana berıaz hrauſꞇlega. męler
blıðlega ꞇıl ꝩına ſınna. Hveſſır ſlıóꝩa. en bryner hvgracka. Nu ſemr hann ok þrongr ſaman ı annaꞇ
ſınn ꝺreıꝼðar ꝼylkıngar. þręlom heıꞇr hann ꝼrelſı. en gnoglego gulle ꝼelauſom ok ꝼegıoꝛnom eꝼ þeır ꝩılıa
ꝩaſclıga ⸍berıaz⸌. ſumom benꝺer hann með ſpıoꞇſcapꞇe ſıno aꞇ ſcıoꞇara gange. Með ſlıkom ſva ꝼoꝛꞇolom rıðꝛ
hann um herınn. ok þar með eggıar hann bogmenn aꞇ þeır benꝺı boga ſına þegar er ſerkır koma í ſcoꞇ-
ꝼęrı. bıðr hann ok þa er með ſlongoꝛ ꝼara aꞇ þeır laꞇe oc ecke ſęín aꞇ ſer. Bøner hann oc aꞇ þegar er
ı hoggꝼørı ma koma ſcyle þeır ulaꞇlega bryꞇıa með øxom ok ſꝩerðom. En meðan heʀenn ꝺvelz
ok grıcker bıða með ꝼylcðo lıðe. þeſſ er ꝺarıuſ kømı. þa ꞇalar alexanꝺer ſꝩa ꝼıre lıðeno. Heyreð ér enır
ꝼręcno ꝺrenger er komner eroð ꝼra barꝺaga guðeno ſıalꝩo er marſ heıꞇer. ok þér er ſva haꝩeð ꝼramız
í moꝛgom ſꞇoꝛꝩırkıom. aꞇ allr heımr gırnız aꞇ haꝼa yðꝛ ſer ꞇıl lavarða. Nu er ſa ꝺagr komenn
er ꝩer hoꝼom ýſkꞇ aꞇ koma ſkyllꝺe. Á þeſſom ꝺege ꝩıll hamıngıan geꝼa þann ſıgr er hon heꝩer
oſſ opꞇ heıꞇeð. Þeƞna ſıgr benꝺe hon þegar ꝼırer í evropa. þa er þer bruꞇuð ꞇhebaſ alla ꞇıl ıarðar.
ok ꝺrapoꞇ allan borgar lyðenn. en ꞇømðoꞇ aꞇhenaſ með ogn eınne ſaman. Her megoð ér nu
ſıa ꝼyrer yðꝛ úꝩıglıgan her. ok kvenſlegar ꝼylkıngar er allar þıckıa ſcına aꝼ gulle ok gımſꞇeınom.
En þaꞇ ſama glyſ er þeır haꝼa þar a ſek borıꞇ. ſyner oſſ aꞇ ꝩer megom hellꝺꝛ ꝩenꞇa þaðan herꝼangſ en
haſca. þvıaꞇ með ꝩapnom ſcal ſıgr ꝩega. en blauꞇer menn ok bılıꝩe ꝩaner kuƞna ecke aƞnaꞇ en ogna. Hręð-
az þeır ſverð ok ſar. ok lıꞇꞇ mono ꝩapn yðoꝛ haꝼa rauꝼaꞇ ıƞnyꝼle þeırra. ok lıꞇlo bloðe mono þeır
uꞇ haꝼa hellꞇ aðꝛ en þeır mono ꝼlyıa. þa mon ec reyna hveſſo mıoc þer hırðeꞇ um mek er ec
ſe ſlío ſverð broꞇen en hlıꝩar kloꝼnar aꝼ ſꞇoꝛom hoggom. Honꝺ hauggvanꝺa man ꝩılıa ſyna.
ok ſverð man ſanna ſem reıꞇꞇ er hveſſv mıoc yðꝛ kemr alexanꝺer í hug. Sıgreð nu þa er þegar erv
ſem ſıgraðer ſe. ꝩıꞇıð aꞇ ſıalꝼſ ſınſ ꝼıanꝺmaðr er ſa er hann reıðır ſlıolega ſverð aꞇ úꝩın ſı-
nom. ok ſcemma ꝩıll ſa ſıꞇꞇ lıꝼ. er hann lenger lıꝼ úꝩınar ſínſ. ok engı er þaꞇ mıllꝺe aꞇ þyrma moꞇ-
ſꞇoðomǫnnum ſınom í barꝺaga. þung er ſu honꝺ ſıalꝼre ſer ok macleg aꝼhogſ. er hon ꝩegr ſpar-
lega. ſlenſcapar ꝼuller meƞn þoꝛa aꞇ hlaupa í ꝺauðann þa er þeır ꞇaka aꞇ ꝼalma. en þoꝛa
eıgı aꞇ ꝩerıa ſek. ok ꝼoꝛðaz ſva ꝺauðann. Laꞇeꞇ yðꝛ nu ı hug koma hveſſv moꝛg rangynꝺe

eða marga barꝺaga ok ſꞇóꝛ mann ꝺráp grıcker haꝼa þolaꞇ hauꝼðengıom óꝛ aſıa. Ęꞇlıꞇ er þoꝛꝼ ꝩınna
aꞇ ꝼrǿnꝺꝛ eıner gıallꝺe þeſſ er ꝼeðr gerðo. eıgı er ꝼullheꝼnꞇ þoꞇꞇ þeſſı múgr ſe allr nıðꝛ
ꝺrepıƞn er þér ſeꞇ her ꝼyrer yðꝛ. Allꞇ aſıa ſcal gıallꝺa þeırra herꝩırkıa. er goꝛ haꝩa ꝩereꞇ í europa.
Meꝺıa ſcal gıallꝺa með ꝺarıo konunge þeſſ hernaðar er xerxeſ konungr heꝼer goꝛꞇ í grıcklanꝺe. Berıð nu þa
ꝼram merkın þar epꞇer ſem ec ſcal ꝼyrer ꝼara. ok ryðıꞇ með ſverðonom goꞇoꝛ ígognom ꝼylkın-
gar þeırra. Barꝺaganſ ꝩıl ec luꞇꞇakare ꝩera með yðꝛ. en herꝼangſenſ eıgı. þvı ſcoloð ér með yðꝛ
ſcıpꞇa. Aꞇ ꝼullo ꝩınnz mer ageꞇıð eıꞇꞇ ſaman. ꝼıarenſ aƞn yðꝛ en mer ꝼręgðarennar. Sꝩa
ꞇalar alexanꝺer ok þegar epꞇer þaꞇ laupaz aꞇ ꝼylkıngar. ok þa lıoſꞇa ſerkır vpp herope mıclo. ok ſva grıcker
eꞇ ſama. þeyꞇa nu hvarerꞇveɢıo luðra ſına ok herhoꝛn ſva aꞇ byll í ollom ꝼıollom þeım er í nanꝺ
ero. Allꝺregı haꝼðe ꝺvergmaleƞn ok veıꞇꞇ hlıoðonom ꝼleírı annſvør en nu. Ꝼra þvı er nu aꞇ ſegıa
aꞇ her ꝩerðr koſꞇr aꞇ ſıa ſem ęꞇla ma moꝛg ok agęꞇleg ꝩapn. en þo baro ęín aꝼ ollom ǫðrum.
en þaꞇ ꝩoro ꝩapn ꝺarıı konungſ. Eıgı ꝩar ſparaꞇ gull ꝩıð þau. en þo ꝩar mıclo meıra ꝩerꞇ vm hagleıꞇ þann
er þar ꝩar á. Scıollꝺꝛ hanſ ꝩar ſıauꝼallꝺꝛ a þycꞇına. en lagðꝛ allr uꞇan með gulle. þar ꝩáru ſcrıꝼa-
ðer á ꝼrenꝺꝛ ok ꝼoꝛellrar ꝺarij konungſ ok ſꞇoꝛꝩırke þeırra. Rıſarner er ꝼyrſꞇ gerðo ſꞇopolenn babel epꞇer
noa ꝼloð a ꝩellı þeım er ſennáár heıꞇer. ok þar epꞇer ꞇungna ſcıpꞇe. J oðrom ſꞇað á ſcıllꝺınom ꝩar ſcrıꝼaðꝛ
nabogoꝺonoſoꝛ konungr ok þaꞇ er hann ꝼoꝛ ꞇıl ıoꝛſalaborgar með her ſınn ok ꝩann borgena. brauꞇ ꞇıl ıarðar
ꞇemplum domını ok alla borgar vegge. gerðe herꞇekıƞn gyðınga lyð. ok haꝼðe ſeꝺechıam konung er hann
haꝼðe blınꝺa laꞇeꞇ. heım með ſer ꞇıl babılonem. þaꞇ ꝩar allꞇ ſcrıꝼaꞇ a ſcıllꝺınom er enom ꝼyrrom
konungom haꝼðe ꝩel ꞇekız. en þaꞇ ꝩar allꞇ laꞇeꞇ nıðre lıggıa er þeım haꝼðe ꞇıl ſvıꝩırðıngar goꝛz.
I þrıðıa ſꞇað ꝩar þaꞇ ſcrıpaꞇ er balꞇaſar konungr ꝺrack oꝛ gullkerom þeım er nabogoꝺonoſoꝛ haꝼðe ꞇe-
keꞇ óꝛ ꞇemplo ꝺomını. ok honꝺın ſynꝺız rıꞇa á hallar ꝩeggınom þaꞇ er engı ꝼek ſcılꞇ nema ꝺaníel
ſpamaðr. Á lıſꞇunne vꞇan vm þeſſar ſogoꝛ ꝩar ſaga enſ agøꞇa konungſ cırı er ſıgraðe lıꝺıam ok kreſum konung
er blecðr ꝩar aꝼ ſpaꝺome ſolar guðſ. þeſſe ſꞇoꝛꞇıðenꝺe ꝩáru þar oll á ſcrıꝩaꞇ ſem her er nu nockoꞇ
breꝩaꞇ aꝼ. en þaꞇ ero ſꞇoꝛ ſꜹgoꝛ eꝼ þør ero greıꝺꝺar uꞇ ígegnom. En þaꞇ er aꞇ ſegıa ꝼra ęꝩılocom cırı
konungſ þeſſ er hverꝩeꞇna er geꞇıð á bokom. aꞇ ꝺroꞇnıng ęín ⸌ſv⸍ er ꞇhamarıſ heꞇ reıſ ímoꞇ honom. ok í þeırre
ſokn er hon haðe ꝩıð hann ꝼell cıruſ konungr. Vm þaƞn aꞇburð ręðır ſva meıſꞇare galꞇeruſ. ho ho. bleckı-
leg er þeſſa heímſ hamıngıa ok opꞇ ſynız þaꞇ hveſſv ꝩollꞇ hon er. Cıruſ konungr ꝩar a ſınom ꝺogom
ꝩıðlenzꞇr konungr. ok ſıgr ſęlſꞇr. hanſ ꝼręgð haꝼðe ꝼareꞇ oꝼ allan heım ok hvar ſem hann haꝼðe ꝩıð
lenꞇ. vrðo aller ꝼıre honom aꞇ laꞇa. En ſva rıkr ok maꞇꞇugr ſem hann ꝩar. þa ꝼek þo ęín kona
ſıgraꞇ hann. Eıgı ſcyllꝺo ꝺauðleger menn ſeger hann meıſꞇareƞn ſꞇøraz aꝼ geꝼnom rıcꝺome. ok ꝼyrlíꞇa
ſer mıƞne menn. Eıgı ſcyllꝺo þeır ok ener ſıgrſølo ꝩera uþacnęmer ꝩıð eƞn hęſꞇa ſıgr ꝩegara.
Sa er geꝼa ma ſꞇyrk ok rıkı ſıgr ok auðeꝼe. ſa eƞn ſame ma þaꞇ allꞇ ıbroꞇꞇ ꞇaka þegar er hann ꝩıll.
NV er ꞇıl ſogonnar aꞇ ſnua ok ꝼra þvı aꞇ ſegıa. aꞇ ꝩapna brak. ok breſꞇer aꝼ ſꞇoꝛom
hoggom ſıgra luðragang ſꝩa aꞇ heyrer ꞇrauꞇꞇ eða eıgı. ok ſva þyckꞇ ꝺrıꝩa nu ſpíoꞇ
ok oꝛꝩar ok allz konar ſcoꞇ ꝩapn aꞇ ꝩarla ma ſıa ꝼyrer heıðan hımın. konungr ſıalꝼr

alexanꝺer rıðꝛ ꝼyrſꞇ ꝼram ſva ſnarꞇ ꞇıl aꞇ ıaꝼna ſem ſꞇeıƞn aꝼ ꝩalſløngo ok þar aꞇ er gvllagðer
ſcıllꝺer ok hıalmar ſeꞇꞇer aꝼ ꝺyrom ſꞇeınom ſegıa ꞇıl aꞇ hellꝺꝛ mono ꝼyrer ꝩera konungar ęn koꞇkarlar.
ok þar ſꞇeꝼner hann aꞇ er merkı ꝩar boꝛıꞇ ꝼıre ꝺarıo konunge. þaꞇ ꝩar ꝼlugꝺreke gyllꞇr allr. hann gapðe muƞne
er ꝩınꝺꝛ bleſ ꝼraman í gıneꞇ ok ꝩar reðelegr aꞇ ſıa. Meðan alexanꝺer konungr leıꞇaz vm hverƞn hann ꝼıƞne
maklegan ꞇıl aꞇ leggıa ꝼyrſꞇ ꝩıð ıoꝛðo. þa rıðꝛ ímoꞇ honom hauꝼðenge ſa er areꞇhas
heıꞇer. hann ꝩar greıꝩe ıꝩer ſırıa. leonſ merkı hek aꝼ hanſ ſpıoꞇſcapꞇe. en hıalmr hanſ þoꞇꞇe loga aꝼ kar-
bunculo þeım er í ꝩar ſeꞇꞇr. Areꞇhaſ leggr í ſcıollꝺ alexanꝺrı með ſpıoꞇe ſva ꝼaſꞇ aꞇ ſpıoꞇſcapꞇıꞇ
braſꞇ í ſunꝺr. ok nu leggr alexanꝺer ímoꞇ í ſcıollꝺ areꞇhe ok ıgegnom ſcıollꝺınn ok þreꝼallꝺa brynıo ſva
aꞇ ſpıoz oꝺꝺrıƞn nemr í hıarꞇano ſꞇað. Grıkker lıoſꞇa þegar vpp ope mıclo ok kalla þeꞇꞇa ꝩerk mıkıƞn
ſıgr. ok ſıgrꝩenlecꞇ heíll er konungr ſıalꝼr heꝼer ſva røſclega ꝩakeꞇ ꝩíg ꝼyrſꞇr manna. Epꞇer þeƞna aꞇbvrð
ꞇaka ſaman að rıð⸌l⸍az mıoc ſveıꞇernar. ok nu rıða ꝼram þeır herꞇogarner clıꞇuſ ok ꞇholomeuſ menn hollzꞇe
ꝩaſleger vnꝺer ꝩapnom aꞇ ſıa. ok ſva ꝼara þeır geyſꞇer ímoꞇe ſınom ꝼıanꝺmǫnnum. ſem ſollꞇeƞn leo moꞇe
ſenom yxna ꝼlocke. Tholomeuſ rıðꝛ aꞇ þeım rıꝺꝺara er kleocaſ heıꞇer ok leggr ꞇıl hanſ í ꝩangaƞn. en
úꞇ vm aƞnan ſva aꞇ þar ꝼlýꞇr heıleƞn ıbroꞇ. rınꝺꝛ honom ſva leıcnom ꝺauðom ꞇıl ıarðar. Clıꞇuſ rıðꝛ
aꞇ þeım rıꝺꝺara. er arꝺophıluſ heíꞇer ok leggr í ſcıollꝺ hanſ ſpıoꞇe. Arꝺophıluſ leggr ok ímoꞇꞇ ı ſcıollꝺ
clıꞇı. ſva leggıa þeır ꝼaſꞇ aꞇ ı ſvnꝺꝛ breſꞇr ſpıoꞇeꞇ hvarꞇveɢıa. Epꞇer þaꞇ ſcıpꞇaz þeır hoggom ꝩıð
þar ꞇıl er vm ſıðer ꝼalla ꞇıl ıarðar heſꞇar þeırra ok ſıalꝩer þeır aꝼ møðe langrar ok ſnarprar ſocnar.
Oc ſva lıggıa þeır rıð ſem eıgı ſe lıꝼ með þeım. En er møðen ꞇok nockoꞇ aꝼ þeım aꞇ reƞna. þa
kemz klıꞇuſ ꝼyʀe á ꝼøꞇr. ok þa er Arꝺophıluſ leıꞇar ꝩıð vpp aꞇ ſꞇanꝺa ſeꞇr klıꞇuſ ſverðıꞇ á halſ
honom. ok gerır ſcıoꞇan ſcılnaꞇ bucſ ok hoꝼvðſ. Nu rıðr ꝼram aꝼ ſerkıom eıƞn ágeꞇr hoꝼðenge er
maꞇheuſ heıꞇer. ꝼrıðꝛ maðꝛ ſynom. ſnıallr í malı. ok goðꝛ ꞇıl ꝩapnſ. Oc í ꝩınſꞇra ꝼylkıngar arme
grıckıa. ꝺrepr maꞇheuſ þaƞn rıꝺꝺara er yollaſ héꞇ. Phıloꞇaſ ſon parmenıonıſ er ꝩar eıƞn
aꝼ hoꝼðengıom þeſſa ꝼylkıngar armſ ꝩıll heꝼna ſınſ ꝼelaga. ok hoggr epꞇer maꞇheo með
ſverðe. En kvıclaꞇr heſꞇr er maꞇheuſ ſaꞇ á. beʀ hann vnꝺan hoggvıno. Phıloꞇaſ hoggr þa ꞇıl
rıꝺꝺara þeſſ er ochıſ heıꞇer ok ꞇvıſcıpꞇer a honom ſıðuna. Epꞇer þeꞇꞇa hogg. ok moꝛg onnoꝛ ſꞇóꝛ er
phıloꞇaſ geꝼr ſerkıom. leggıa ꝼaſꞇ aꞇ honom rıꝺꝺarar aꝼ hırcanı. ok er grıcker ſıa aꞇ hann á ꝩıð
mıkıꞇ oꝼreꝼle. þa ſꞇeꝼna ꞇıl ꝼvlꞇıngſ ꝩıð hann þeır herꞇogarner. anꞇıgonuſ ok cenoſ. craꞇéruſ ok parme-
nıo ꝼaðer phıloꞇe ſa maðr er allz ꝩar þeſſ luꞇꞇakare er alexanꝺer gerðe ſva aꞇ ꝼraſagnar ꝩere ꝩerꞇ.
En beꞇr ęꞇla ec ſama. ſeger meıſꞇare galꞇeruſ aꞇ þegıa yꝩer meðan ma hver gıollꝺ parmenıo ꞇok ſınna ꞇıl·
ꝩerka. Anꞇıgonuſ rıðr aꞇ þeım manne er phelax heıꞇer. ok hoggr ꞇıl hanſ með ſverðe ſva aꞇ hann þarꝼ
eıgı ꝼleíra. cenoſ leggr ſpıoꞇe ꞇıl þeſſ mannz er mıꝺa heıꞇır ok aꝼ þvı lage ꝼør hann bana. Craꞇéruſ
ſꞇeꝼner aꞇ þeım manne er amphıoluſ heıꞇır ok ꝩeıꞇer honom aꝩerca. þríꝼr ſıðan ı hıalm hans. ok ſꞇeyper honom ørenꝺum
ꞇıl ıarðar oꝛ keʀo er hann haꝼðı ſeꞇıꞇ í. Craꞇéruſ ꝩınnr ok a þeım manne er ſꞇýrꞇ haꝼðe keʀunne
ſva aꞇ hann ꝺregr epꞇer ſer ıðren hrınꝺr honom ſıðan á ꝼǿꞇr ſınom lavarðe Parmenıo gengr
ꝼram moꞇe ſerkıom epꞇer ꝩanða. ok nu rıða aꞇ honom rıꝺꝺarar. annaʀ heıꞇer ꝺımuſ. en annaʀ

yſamneſ. hann ꝩar konungboꝛeƞn maðr. þeır leggıa baðer ſeƞn ſpıoꞇum á høgrı ſıðu parmenıonıſ. hann bıꝩaz
eckı ꝩıð logen. en kallar á gerzkan rıꝺꝺara þann horeſꞇuſ heıꞇer. ſa heꝼer laꞇeꞇ heſꞇ ſınn. ok heꝼer
á ráſ vpp í ꝼıallz lıðena. ſnu apꞇr ſem braðaſꞇ ꞇıl barꝺaganſ ſeger hann. ec ſcal gıallꝺa þer apꞇr
heſꞇ þıƞn. ſıðan ſnyz hann ꝩıð yſamnı ok leggr ꝼraman í brıoſꞇ honom. ok rınꝺr ꝺauðom apꞇr aꝼ heſꞇı-
nom. en ꝼør þaƞn ſama heſꞇ horeſꞇo. Epꞇer þaꞇ rıðꝛ hann aꞇ ꝺımo ok hoggr aꝼ honom honꝺena. ſꞇeyper
honom aꝼ heſꞇe. leyper ſıðan a hann ok gerır hann vꝩıggıan með ollo. þvı neſꞇ ꝺrepr hann agılon ok annan elán.
eƞn þrıðıa chırıppum. hann ꝩar ęꞇꞇaðꝛ aꝼ arabıa. Nv rıðꝛ ꝼram eınn aꝼ grıckıom ſa er evmenıꝺeſ heꞇ
ok ꝩınnr mıkıꞇ ıllꞇ a ſerkıom. ꝩegr ſꞇunꝺum með ſverðe. en ſꞇunꝺum með ſcoꞇꝩapnom. Dıaſpen
ꝺrepr hann með ſverðe. en ſcyꞇr með øro í auga þeım maƞne er evꝺochıuſ heꞇ. Evmenıꝺeſ
bryꞇıar moꝛg beín ſerkıa. ok rıðr yꝩer margan hoꝼðengıa buc ı barꝺaganom. Nıchanóꝛ
ſon parmenıonıſ ꝩegr eıgı ſlıolegarr í enom høgra ꝼylkıngararme en þeſſır er nu heꝼer ꝼra ꝩereꞇ
ſagꞇ. ok nu rıðꝛ aꞇ honom eıƞn ungr maðr er eꝺımuſ heıꞇer. ꝼrıðꝛ ſynom ok ꝩer boꝛeƞn. þvıaꞇ hann ꝩar komıƞn
ꝼra cıro konunge. Hann høggr í ſcıollꝺ nıchanoꝛıſ. en þar ryꞇr aꝼ ſem hagl aꝼ hvſe. ſꞇaðucꞇ huſ hırðır
eıgı vm reıðe lopꞇzenſ. ſcıollꝺeƞn ſakar oc eıgı lıꞇeꞇ høgg. En þo reıðız nıchanoꝛ ꝩıð. ok
leggr ſpıoꞇe ꝼraman í glvggeꞇ er á ꝩar brynıoƞne ꝼyrer augano. ok ſpıoꞇzoꝺꝺreƞn heꝩır
ugaꞇ ok reƞner ſva ꞇıl aꞇ hann ꞇekr ıaꝼn ꝩel ſyn ꝼra þvı augano er heıllꞇ ꝩar vꞇan. Ꝼra þvı er nv aꞇ
ſegıa aꞇ ſa maðr gengr harꞇ ꝼram ı lıðe ſerkıa er neguſar heıꞇer. hann ꝩar rıkr hauꝼðenge aꝼ nını-
ue komınn ꝼra níno konunge er gera leꞇ þa mıclo boꝛg. hann ꝩegr með breıðøxe mıkılle. ſꞇvnꝺum ſcýꞇr
hann gaꝼlokum. ſꞇunꝺum berſc hann með ſverðe. Gerðzcan maƞn þaƞn er helıſ heıꞇır ſcyꞇr hann ígegnom með gaꝼ-
lake. með ſverðeno høɢr hann honꝺ aꝼ þeım maƞne er ꝺoꝛıluſ heıꞇır Øxena keyrer hann á halſ þeım maƞne
er hermogeneꞇ heꞇ. ok eıgı þarꝼ hann ꝼleıra. Phıloꞇaſ parmenıonıſ ſon ſer nu hveſſv mıkıꞇ
ıllꞇ neguſár ꝩınnr á ſerkıom. ok ꝼeyker aꞇ honom með brugðeꞇ ſverð. høggr ſıðan ꞇıl hanſ í gullroðeƞn
hıalm þaƞn er ſceín aꝼ pırıpo þeım er í ſꞇóð. ſverðeꞇ ſveðꝛ aꝼ ſꞇalhoꝛðom hıalme. en mıſſır
þo eıge með ollo. þvıaꞇ þaꞇ ꞇekr aꝼ honꝺena ꝩınſꞇre er neguſar haꝼðe brugðeꞇ vpp ꝼyrer
anꝺlıꞇ ſer. ok nu byz en hęgre aꞇ heꝼna ſyſꞇur ſıƞnar. ok reıðır vpp øxe ſva ſnarꞇ. aꞇ þaꞇ høgg
monꝺe ꝼørꞇ haꝼa phıloꞇam ꞇıl helıar eꝼ eıgı ꝩére aꝼ honom boꝛeꞇ. Amıcꞇanſ eıƞn aꝼ herꞇogom
grıckıa rıðꝛ aꞇ í þeſſo ſꝩarꝩe. ok bregðꝛ ſcıllꝺe ꝩıð hoggveno. Neguſar hoggr rauꝼ á ſcıall-
ꝺar bucleno ok ꝼeſꞇer þar øxena. ok er hann ꝩıll ábroꞇꞇ kıppa øxe ſınnı þa ꝩerðꝛ phıloꞇaſ eƞn
nér ſꞇaꝺꝺr. ok ſcellır aꝼ honom honꝺena í aulbgga bóꞇ. Sár ok ſuꞇ gera margan maƞn ſꞇerkan.
Neguſar lıꞇr á ſꞇuꝼana. ok ſer nv aꞇ hann man eckı ꝩega mega ꞇıl ꝼullꞇıngſ ſerkıom. en þo
ꝩıll hann ꝩeíꞇa þaꞇ er hann ma. ok lęꞇr nu ꝼallaz ꝼyr ꝼøꞇr heſꞇe rıꝺꝺara þeſſ er yollaſ heıꞇır Heſꞇr
ꝼellr vm hann. ok yollaſ aꝼ heſꞇenom. ok þau ſomo ſpıoꞇ er grıcker hoꝼðo ęꞇlaꞇ aꞇ neguſar ſcyllꝺe á
gıſꞇa. ſꞇanꝺa nu gegnom yollam ok heſꞇ hanſ. Aꝼ þeſſe rapan allre ſaman. ok mıklom ꝩapna·
gang leꞇz ok neguſar ꝩıð hollzꞇe mıkınn rauſꞇleíc. Nu ꞇaka ꝺauðır bukar aꞇ þekıa
ıoꝛðena hverꝩeꞇna. ꝩellır ꝼlıoꞇa aꝼ bloðe. en ꝺalꝩerpe ꝼyllaz oll. Aꝼ hvaromꞇveggıom ꝼellr

nu mıkıꞇ lıð. en þo mıklo meıra aꝼ ſerkıom. ꞇaka nu mıoc aꞇ þynnaz ꝼylkıngar þeırra. ok þeır aꞇ ꝺıgna
þoꞇꞇ eƞn ꝩęre vꞇal lıðſ epꞇer. En þoꞇꞇ grıcker ꝩęre ꝼaer hıa ſerkıom. þa leꞇıaz þeır þo ecke á ſoknenne. þvıaꞇ
ꝺırꝼð ok aręðe bęꞇa þeım lıðſcoꝛꞇeƞn. Oc nu er ſerker ꞇaka á høl hopa. þa rıðꝛ ꝼram konungreƞn ſıalꝼr alexanꝺer
ſva ſnarꞇ ſem ellꝺıng ꝼlyge. hann ryðꝛ ſer goꞇo ígegnom ꝼoꞇgongo lıð. ok ſva rıꝺꝺara lıð. ꝩanꝺar eıgı
þoꞇꞇ þyckꞇ ſe ꝼırer ſcıpaꞇ ſpıoꞇvm ok ſverðom. ꝩıll aꞇ ꝩıſo na ꝺarıo ꝼyʀ en ꝼloꞇꞇeƞn breſꞇe. En eıƞn
gauꝼugr ꝼręnꝺe ꝺarij er oxaꞇreuſ heıꞇer þrongr ſaman ꝼylkıng hanſ. ſva aꞇ alexanꝺer naer eıgı ſękıa
ſıalꝩan ꝺarıum. Nu ꞇekz aꝼ nyıo mıkıꞇ mannꝼall í hꝩaʀaꞇveggıo lıð. Hoꝼðengıarner ſıalꝩer ꞇaka
nu aꞇ ꝼalla hveʀ aꞇ auðrom. Barꝺaga gyðıan er bellona heıꞇer hrıſꞇer ꝺreyruga ebranꝺa ok ſár
allz konar ꝺauða. Sumer ero ſcoꞇner ígegnom barkaƞn eða í ſmaðarmana. ſumum lıggr heıleƞn vꞇe.
ſumer ꝼa bana aꝼ ſcoꞇom eða ſlongom. halſbeıneꞇ er broꞇıꞇ í ſumom. en ıðren lıggıa ſumom uꞇe. moꝛ-
gum ꝩerða ok ſverð aꞇ ſkaða. Annaʀ ꝺeyr nu. en annaʀ er ꝺauðr með ollo. Annaʀ ſprauclar nu. en an-
naʀ er ꝼull ſęꝼðr. Sa maðr ꝩar í lıðe ſerkıa er zoroaſ heıꞇer egıpzkr maðr aꝼ boꝛg þeırre er memphıſ
heıꞇer. hann ꝩar auðkenꝺr aꝼ ageꞇlıgom ꝩapnom þeım er hann bar. ok hann kunne meſꞇ ı herınom aꝼ aſꞇronomıa
ok ꝩıſſe goꝛla aꝼ naꞇuro hımınꞇungla. nér ꝩera monꝺe ár eða v áran. ſnıoſamr ꝩeꞇr eða ꝩaxꞇ-
ſamꞇ ár heíꞇꞇ ſumar eða þaꞇ hauſꞇ er ꝩín þrıꝩız a. Muſıcam kunne hann oc harðla ꝩel. ok allan
ſꞇıoꝛnogang ſcılðe hann ageꞇlıga. Orlog maƞna ꝩıſſe hann ok ꝼyrer aꝼ ſꞇıoꝛno ıðroꞇꞇ ſınne. ok þaꞇ er ſcıoꞇ-
aſꞇ aꞇ ſegıa ꝼra aꞇ alla heımſenſ naꞇurv haꝼðe hann lucꞇ ſer í brıoſꞇe. Oc nu haꝼðe zoroaſ ſeꞇ
ꝼyrer aꝼ ſꞇıoꝛnogang aꞇ hann monꝺe ſcamꞇ haꝼa olıꝼaꞇ. En þvıaꞇ eıgı ꝼek hann hellꝺꝛ en aðrer
oꝛlogum vmꞇurnaꞇ. þa koſꞇgeꝼer hann ſem meſꞇ aꞇ na ꝼunꝺe konungſenſ ſıalꝼſ alexanꝺrı ok gırnız mıoc a
aꞇ ꝼalla ꝼıre ꝩapnom ſva ꝩırðulegſ hauꝼðengıa. Ok þvıaꞇ hann haꞇar lıꝩeꞇ. en elſkar barꝺa-
gaƞn þa raſar hann ꝼram ı ꝼylkıngar broꝺꝺeƞn ímoꞇ alexanꝺro ok þegar er zoroaſ ꝼęr ſeꞇ konungenn þa leꞇr
hann ꝺrıꝼa þycꞇ aꞇ honom ſcoꞇvapn oꝛ keʀv er hann ſaꞇ í. Eıgı gremr hann aꞇ eınſ konungenn aꞇ ſer með ꝩapna·
gange. hellꝺꝛ lęꞇr hann ꝼylgıa brıgzle ok eɢıan ſva męlanꝺe. Heyrðu nepꞇanabı ſon elıꝼ ſcom
moðoꝛ þınnar. hvı glaꞇarðu ſarvm. ok ꝩınnr á ſlenſcapar mǫnnum. ſnu hellꝺr á mek vpp øðe þınne.
ok eꝼ þu heꝼer enn nockoꝛn krapꞇ með þer. þa legg mek vıð ıoꝛðo. þvıaꞇ mınom rıꝺꝺara ſcap
ꝼylgıa ſıau ſpecðar ıðroꞇꞇer. em ec aꝼ þvı ꝩerðꝛ aꞇ bera ꞇvau cıapell aꝼ lauro annaꞇ ꝼıre rıꝺ-
ꝺara ſcap. en annaꞇ ꝼıre klerkꝺome Sva mæler zoroaſ en alexanꝺer konungr ꝩıll eıgı reıðaz ꝩıð
akoſꞇom hanſ. hellꝺr ꝩıll hann mıſcuƞna þeım er gırnız aꞇ ꝺeyıa ꝼırer hanſ ꝩapnom. ok ſvarar honom ſva
blıðlega. ho ho. ſcyſſe mıkıꞇ ſeger hann. hverr ſem þu erꞇ þa bıð ec aꞇ þv lıꝩer. ok ꝼyrer ꝼarer eıgı í
ꝺauða þınom herbergı ſva ſꞇoꝛra íþroꞇꞇa. ok allꝺregı ſcal mın honꝺ. eða mıꞇꞇ ſverð ſaur-
gaz ı ſva marg ꝩıꞇrom heıla. Erꞇv harðla nyꞇſamlegr heımınom. Eða hver ꝩılla eggıar þec
aꞇ ꝩılıa ſva rapa ꞇıl helvıꞇıſ þar ſem engı ꝩızka ma þrıꝩaz. ſva mǽllꞇı konungrenn. En zoroaſ
leypr oꝛ keʀvnne ok aꞇ konunge ok hoggr ꞇıl hanſ með ſꝩerðe á lęreꞇ þar ſem męꞇız brynıan
ok bryn hoſan ok helgar ſva ꝩıgꝩolleƞn með konungſ bloðe. Nu reıðız konungr en keyrer þo broꞇꞇ
heſꞇ ſınn með ſporom ꞇıl þeſſ aꞇ hann mege þyrma zoroe ok ꞇempra ſva reıðe ſına. En

meleager eıƞn aꝼ herꞇogom grıckıa ꝼleyger aꞇ ı þvı ok hoggr unꝺan zoroe baða ꝼøꞇr ı kneſboꞇom ı eıno hog-
guı. Epꞇer þaꞇ laupaz marger aꞇ ok bryꞇıa zoꝛoam í ſmáꞇꞇ. ok gıallꝺa ſva ſꞇıoꝛnom apꞇr þann er epꞇer
þeırra gang ꞇruðe ſın ꝼoꝛlaug ꝼara monꝺo. Nu ſnyr ollo maƞn ꝼalle í lıð ꝺarij konungſ. ok eıgı ꝩeıꞇ
hann ſıalꝼr hvaꞇ ꞇıl raðſ ſcal ꞇaka. hann ſer alla ꝩega ꝼra ſer ꝩıgꝩolleƞn ꝼloa aꝼ bloðe ſınna manna. ſer
ok margan hauꝼðengıa lıggıa hıa ſer ørenꝺan. En þeır er hann ꞇreyſꞇez bezꞇ ꞇaka nv ꝼlyıa. ok ſa
er ſꞇyrꞇ haꝼðe keʀv konungſenſ lıggr hauꝼvðlauſ mıllom heſꞇanna er ꝺregıꞇ hoꝼðu keʀuna. ok
ıðren hanſ er vꞇe lıggıa ꝩeꝩıaz vm ꝼøꞇr þeım. Oc meðan ꝺarıuſ konungr eꝩaz í hvarꞇ hann ſkal a ꝼøꞇe ꝼlyıa. eða
ꝩeıꞇa ſer ſıalꝼr bana. þa ſcyꞇr perꝺıcaſ eıƞn aꝼ herꞇogonum ſpıoꞇe ꞇıl konungſenſ. þaꞇ nemr ſꞇað í hoꝼðıno.
beınen ꝩerıa þo heılaƞn ſva aꞇ ⸌hann⸍ ſakar eıgı. þa leypr ꝺarıuſ konungr oꝛ keʀv ſınne. ok ꝩıll eıgı berıaz lengr ꝩıð
oꝼreꝼle. leggr nu á ꝼloꞇꞇa ok rennr með úꞇıgnom mǫnnum þaꞇ er beınſꞇ ꝩar vm ꝼıoll ok ſcoga. þar ꞇıl
er ſa maðr er auſon heıꞇer ſeꞇr vnꝺer hann heſꞇ. Oc nv rıðr ꝺarıuſ konungr yꝩer evꝼraꞇen. ok nemr eıgı ſꞇað ꝼyʀ en
í babılone. Maꞇheuſ ꝩerðꝛ nu ꝩaʀ ꝩıð ok aðrer þeır er enn ꝩıllꝺo hellꝺꝛ berıaz en ꝼlyıa. aꞇ ꝺarıuſ konungr
heꝼer lagꞇ á ꝼloꞇꞇa. ok þegar mınkar ꝺırꝼð þeırra ꝩıð þeꞇꞇa. ok nema þeır aꞇ þıona ꝼelmꞇenom. ſnerız
þar nu ſcıóꞇꞇ ſꞇað ꝼeſꞇın í hrøzlo. Hauꝼðıngıaner ꝼlyıa nv hverr aꞇ auðrom. Eıgı ſꞇanꝺa þar
ok úꞇıgner epꞇer er ꞇıgner ꝼlyıa. ok ꝩara þaꞇ vnꝺarlecꞇ aꞇ aller leıꞇaðe nu vnꝺan þvıaꞇ nauðſyn er
aꞇ lımırner ſcelꝩız þa er hauꝼuðeꞇ benꝺız. Grıkker reka ꝼloꞇꞇann í akaꝼa. ok geꝩa moꝛ-
gom ecke goðan bac ſleꞇꞇ. ꝼellr nu ſa margr með ſcomm ı ꝼloꞇꞇanom er hann aꞇꞇe koſꞇ
aꞇ ꝼalla með ꝺað ok ꝺrengſcap ꝼıre konunge ſınom ok ꝼoſꞇrlanꝺe. Sıðan er grıckıom leıꝺꝺız aꞇ
reka ꝼloꞇꞇann. þa ſlıðra þeır ſverðen ſoꝺꝺ aꝼ manna ꝺrape. ok nu bıðꝛ alexanꝺer konungr aꞇ þeır ſcyle ſaman ſopa
herꝼangıno. Grıckıom ꝼeʀ ꝼımꞇ vpp aꞇ luka ꝼehırzlum ſerkıa. ꝩanꝺa þeır eıgı hvarꞇ lyclar ꝼın-
naz. ſıðan ꝼara þeır a ſcoga aꞇ leıꞇa þeſſ ꝼıar er ſerker haꝼa þar hırꞇ ı ꝼylſcnum. Aꞇ ſaman
komnom herꝼangınom ſcıpꞇer alexanꝺer konungr ꝼeno með lıðe ſıno. Nu klyꝼıa þeır heſꞇa ſına ok hlaða ꝩagna
aꝼ gulle ok gerſımum. ꞇroða ſecke ſına þar ꞇıl er þeır ſpyıa oꝛ ſer gulleno. ok haꝼna bonꝺom þeım
er geꞇa ſcyllꝺo ꝼengenſ ꝼıar. Yꝼreꞇ ꝼe þycker honꝺom þeırra nu ſaman komıꞇ. en agıarn hvgr
ꝩıll eƞn meıra. ok enn ꝼylla þeır hoſor ſınar aꝼ þvı er eıgı ꝼęr annarſꞇaðar rum. ok kyrꞇla ſına ꝼyrer.
Svmer ꝼara ꞇıl þaƞnog er kvenna ꝼlockar ero ꝼyrer. ok ſlıꞇa aꝼ þeım eyrnagull ok gull nıſꞇe ok að-
rar gerſımar er þęr hoꝼðo a ſec boꝛeꞇ. ſumer leggıa þegar bloðgar henꝺr vm halſ þeım. kyſſa
ok kreıſꞇa. ſcammaz ok eıgı aꞇ leıka ꝼyrer alðyðo auglıꞇe ſlıcꞇ annaꞇ er þa lyſꞇer. Moꝛg léꞇr
þar ſınn meyꝺóm. Onnoꝛ ſveıꞇen ſv er ſękır ſaurgaz aꝼ leıkenom. en ſv ꝼær lıcn. er ꝩerſc
með ſvꞇ ok ſoꝛg. þvıaꞇ nauðung ok oꝼreꝼle mınkar ıaꝼnan ſeð þeſſ er þoler ok ꝼıre ꝩerðꝛ.
En epꞇer þvı ſem byrıar konunglıgre ꞇıgn. þa lǽꞇr alexanꝺer konungr aka í gyllꞇvm keʀvm með allꞇ ꞇengða lıð ꝺaríȷ
konungſ ꞇıl herbuða ſıƞna. með moðoꝛ hanſ ok ſyſꞇur er bęðe ꝩar ok kona hanſ. ok ſon hanſ vıı veꞇra gamal.
ſva ꝩar mıkıl mıllꝺı konungſ aꞇ hann ꝩar þannog ꞇıl moðoꝛ ꝺarij ſem hann monꝺe ꞇıl ſınnar moðoꝛ
eꝼ hon ꝩere þar. Droꞇnıng kono ꝺarij. kallar hann ſyſꞇoꝛ ſına. ſveıneƞn gerır hann ſer aꞇ oſcbarne.
Sva mıkıl manꝺomſ áſꞇ bygðe brıoſꞇ konungſ í þaƞn ꞇıma eꝼ vpp ꞇekınn haꞇꞇr hellꝺez með

honom aꞇ engı uꝼręgð męꞇꞇe ſaurga hanſ ena bıoꝛꞇo ꝼregð. En ſıðan er ꝼengıƞn auðꝛ ſerkıa ok þeırra
bılıꝩe gaꝼ óꝩeno ꝼramgang. en ꝼıarenſ gnoꞇꞇ ꝩanſꞇılleſ moðer ꞇalðe hveꞇꝩeꞇna ſoma. þa ꞇok
hamıngıan aꞇ ſpılla naꞇꞇvrunne. ok leſꞇer aꞇ ſꞇemma krapꞇanna ráſ ok þeım apꞇr aꞇ ſnua. þvıaꞇ ſa
eƞn ſame er ꝼyʀ ꝩar mıllꝺr óꝩınom ſınom gerðız ſıðan ꝼıanꝺmaðr ſumra ꝩına ſınna. leꞇ ꝺrepa þıo-
noſꞇomenn ſına ſıalꝼſ. ok ęꞇlaðe engan luꞇ hermaƞnenum baƞaðan. Oc þvıaꞇ ſegıa ꝩerðꝛ bøðe
lıvꝼꞇ ok leíꞇꞇ. þa kom þar aꞇ Alexanꝺer konungr kallaðız ſon ıoꝩıſ. er heıðner menn ꞇruðo ꝩera hımna guð. ok hann
bauð oðrom aꞇ kalla ſek ſva. þvıaꞇ meꞇnaðꝛ hanſ gek allꞇ yꝩer mannlecꞇ eðle. þa er honom leıꝺꝺız aꞇ
ꝩera maðr aꞇ eínſ. ok þoꞇꞇe lıꞇılſ ꝩerꞇ aꞇ ꝩera hǽſꞇr ıarðlegra luꞇa. Epꞇer þaꞇ er alexanꝺer konungr heꝼer ſcıpꞇ herꝼange með
herınom ſenꝺer hann parmenıonem með mıclo lıðe ꞇıl ꝺamaſcum þeſſ ørenꝺıſ aꞇ na þvı mıcla ꝼe er ꝺarıuſ
haꝼðe þangaꞇ ſenꞇ ꞇıl gezlo ſem ꝼyʀ ꝩar ſagꞇ. Þaꞇ ꝩarð eıgı ꞇorꝩellꞇ ꝼıre þvı aꞇ greıꝩe ſa er
ſeꞇꞇr ꝩar yꝩer þeſſa borg aꝼ ꝺarıo. vnne nu beꞇr ꝼıarenſ þeım er ſıgraz haꝼðe. en ſꝩéıc þann er ſıgraðꝛ
ꝩar. ok ꝺro borgarmenn á ꞇalar. bað aꞇ þeır geꝼız vpp í ꝩallꝺ grıckıa. þvıaꞇ ıamſcıoꞇꞇ ſcıpꞇe hann ꞇruna-
ðe ſınom í greyſcap. ſem hann ſa hamıngıona ſcıpꞇaz mıllom konunganna. Parmenıo ꝩıll engı grıð
geꝼa þeım er ſva ꞇrvnaðar ꞇomer ero. hleypr á þa þegar ok ꝺrepr þar mıkınn múg. Þaꞇ ꝼoꝛ ſem
maclecꞇ ꝩar aꞇ greıꝼeƞn ꝼell með þvı lıðe er hann ꝺro ꞇıl ꝺrapſ með ſıno ꝩelręðe. þeꞇꞇa ſpyʀ ꝺarıuſ
konungr braꞇꞇ aꞇ grıcker haꝼa geꝼıꞇ hanſ mǫnnum eƞn mıkıꞇ ſlag. ok ꞇekıꞇ ꝼyrer honom ogrynne ꝼíar. en ſcıoꞇar
ſcaða bęꞇr þıckız hann ꝼa. þa er ſa maðꝛ kemr ꞇıl hanſ er honom kann þaꞇ ſegıa aꞇ greıꝼenn heꝼer ꝼalleꞇ
í ꝼyrſꞇo ꝼıre ſıalꝼſ ſínſ ſvıc. ok eıgı nennır ꝺarıuſ heðan aꝼ aꞇ ſegıa hamıngıo blınꝺa ꝩera með
ollo. þar ſ hon gellꝺꝛ ſꞇunꝺum ꝩanꝺum mǫnnum apꞇr aꝼ reꞇꞇrı ꝩag ſem þeırra ꝼlęrð heꝼer ꞇıl þıo-
naꞇ. Slıcꞇ ſva bar í bęꞇr ꝺarıo konunge þoꞇꞇ nu ꞇake þungꞇ ꝩeíꞇa. ſannaðız her þaꞇ ſem męllꞇ er aꞇ ꝼáꞇꞇ
er ſva ıllꞇ aꞇ eınvge ꝺvge. Þa er vıı ꝺagar ꝩáru lıðner ꝼra barꝺaga þeım er nu heꝼer nockoꞇ ꝩerıꞇ ꝼra
ſagꞇ. ok alexanꝺer konungr haꝼðe ıarða laꞇeꞇ lıc ꞇıgınna manna þeırra er ꝼalleꞇ havꝼðo epꞇer þeım ſıð er þa ꝩar.
Ꝼeʀ hann ꞇıl þeırrar borgar er ſıdon heıꞇer. oc epꞇer þaꞇ er hann haꝼðe þaꞇ ꝼolc unꝺer ſek lagꞇ er þa boꝛg bygðe.
ſꞇeꝼner hann ꞇıl þeırrar borgar er ꞇyʀuſ heıꞇır ok þegar er grıckır nalgaz þeſſa borg ſıa þeır aꞇ borgarmenn mono
hellꝺꝛ ꝩılıa ꝩerıaz en vpp geꝼaz. Alexanꝺer konungr ꝩerðꝛ glaðr ꝩıð er hann ſcal ꝼırer haꝼa ꝼunneꞇ þa menn er eıgı
ſpare ꝩıðr aꞇ nema. þeır ſcıpaz ꝼyrer a boꝛgar ꝩeɢe ꞇıl ꝩarnar. haꝼa ꝩıða ſeꞇꞇ vpp ꝼlaca ꞇıl
lıꝼðar moꞇe gríoꞇꝼlaug. en þar ſem þeırra mıſſer. er þycꞇ ſcaraꞇ ſcıollꝺum ꝼyrer. Grıcker
ſekıa ꝼaſꞇ aꞇ. en borgar menn ꝩerıaz ok ꝩırkða ꝩel. laꞇa þycꞇ ꝺrıꝼa ſcoꞇ ok grıoꞇ. Moꝛg ꝩalſlon-
gva hęꞇer þar ꝺauða þeım er vnꝺer borgar ꝩeggıonum ero. Lenge berıaz grıckır ꝩıð þeſſa borg. þeır
leggıa ſcıpom vꞇan aꞇ henne. þvıaꞇ hon ꝩar ſøborg. ꝩeıꞇa nu harða aꞇ ſokn bęðe aꝼ ſıa ok aꝼ lanꝺe. þar
kemr enn aꞇ þeır ꝼa broꞇeꞇ þessa borg. ok þegar er þeır na ınngongu ꝺrepa þeır allꞇ þaꞇ er ꝼyrer
ꝩerðꝛ unga menn ſem gamla konoꝛ ſem karla. Engo þyrma þeır. en þaꞇ hellꝺr ꞇıl þeſſ aꞇ alexanꝺer
konungr haꝼðe ꝼyʀ en hann ſeꞇꞇız um borgena goꝛꞇ rıꝺꝺara ſına ꞇıl borgar manna aꞇ bıoða þeım ꝼrıð eꝼ þeır
ꝩıllꝺe geꝼaz ı hanſ vallꝺ. þeır launaðo ſva konunge boðenn ꝼrıð aꞇ þeır nıꝺꝺuz a ſenꝺı mǫnnum ok ꝺra-
po þa. Oc ꝼıre þa ſoc vrðo þeır ꝼıre ſva grımre konungſ reıðe ok mıſꞇo lıcnar aꝼ honom ſem ꝩerꞇ ꝩar.

aꞇ þeır hoꝼðo ꝺrepıꞇ þa er þeım buðo ꝼrıð ok grıð aꝼ konunge. ok gerðv þaꞇ nıðıngſ ꝩerc er øngom ꝺuganꝺa
manne er geranꝺa þoꞇꞇ ꝼvllr ꝼıanꝺſcapr ſe meðal manna. ok þvı bıðr alexanꝺer konungr aꞇ ꝺrepa ſcyle ſem
ſcıoꞇaſꞇ ma allꞇ ꝼolc í borgenne. ꝼyr vꞇan þaꞇ er í heılog hoꝼ kømez. Nu gerız mıkıꞇ brac oc
hormolegr graꞇr í ſꞇaðenum. konoꝛ ępa ſem þęr mega meſꞇ aꝼ ꞇaka. Grıcker hvgſa nu hver-
nog þeır ſcyle ſcıoꞇaſꞇ eyꞇꞇ ꝼa þeſſv ꝼolke. ok þaꞇ rað ꞇaka þeır. aꞇ ellꝺr er lagðr aꞇ borgenne þeım
megum er ꝩınꝺꝛ ſꞇenꝺr meſꞇ aꞇ henne. ſollꞇenn ellꝺr ꝼleyger þegar er hann magnaz í hvſa·
þoc. ok þvı meıʀ hungrar hann er honom geꝼz meıra ꞇıl maꞇar. ſva laꞇaz nu ꞇıgner ſem vꞇıgner.
ller borgar menn ꝺeyıa. en mıkıl greín er á hveſſv þeır ꝺeyıa. Sumer røðaz ellꝺenn meſꞇ. ok aꞇ þeır
ꝼoꝛðez hann. laupa þeır á ꝩapn grıckıa. Sumer laupa í ellꝺıƞn aꞇ þeır ꝼoꝛðez ꝩapnen. Sumer laupa uꞇ
aꝼ borgar ꝩeɢıom á ſęınn ok ꝺreckıa ſer ſıalꝩer ꞇıl þeſſ aꞇ þeır ꝼoꝛðez ellꝺ oc ꝩapn. Sumer leıꞇa ſer ꝼylſc-
na legıa ſıðan ſnoroꝛ a halſ ſer ok kyrkıa ſec í hel. ꝩılıa hellꝺr ꝺrepa ſec ſıalꝩer. en ꝩera ꝺrepner
aꝼ grıckıom. Sumer þeır er aðꝛ haꝩa barız ſcammaz enn aꞇ ꝼlyıa. kıoſa hellꝺr aꞇ ꝺeyıa ꝼıre logom
ok reꞇꞇynꝺom. ꝼıre ꝼrelſı ſıno ok ꝼoðoꝛleıꝼð. þeꞇꞇa ꝩar ſomaſamlecꞇ ꝺauða kyn. ok ſcemðar lauſſ
ꝺauðe aꞇ ꝼoꝛðaz eıgı bana ſınn með ręzlo. ꝩerıaz hellꝺꝛ með ꝺrengſcap ſem her gerðo marger
þeır er runno moꞇe ꝺauðanom ꞇıl þeſſ aꞇ þeır heꝼnꝺe ſın ſıalꝩer á grıckıom. ok eıgı ſpøꝛðo ꝩeıꞇa ſꞇoꝛ hogg
ok þıggıa. ok ꝼengu þeır ꝼıre ſec ſıꞇꞇ ıaꝼnꝩırðe. Ecke gerır nu meıra mannꞇıon en ellꝺrınn. ok þar
kemr aꞇ ſu en ageꞇa borg ꞇıruſ. er agénoʀ konungr haꝼðe reıſa laꞇeꞇ í ꝼyrſꞇo brennr vpp oll. ok ꝩerðꝛ
aꞇ øſco oꝛ mıklo manꝩırke. J þeſſe borg heꝼer ꝼyrſꞇ ꝼunnız ok kenꞇ ꝩereꞇ ſꞇaꝼroꝼ á ebreſcu eꝼ þvı
ma ꞇrua er ꝼoꝛn ſcallꝺın haꝩa ſagꞇ. eða ꝼreꞇꞇer haꝼa ꝼra ꝼareꞇ. Agénoꝛ konungr er reıſa leꞇ ꞇırvm
ſem ſagꞇ ꝩar. ꝩar caꞇhmı er ꝼyrſꞇ ꝼann ſꞇaꝼroꝼ a grıczco ok erv ſꞇoꝛar ſogoꝛ ꝼra þeım þęr er
ꝼınnaz mono ı þeırre boc er heıꞇer oꝩıꝺıuſ magnuſ. Allꝺrege ꝩar þeſſe borg ꝩunnen ꝼyʀı. en Alexanꝺer
konungr ꝩann hana. ok eıgı ꝩarð hon vpp reıſꞇ ꝼyʀ en aꝼ krıſꞇnom mǫnnum þeım aꞇ ꝩeıꞇanꝺa er þeır haꝼa
naꝼn aꝼ ꞇekıꞇ. þar heꝼer ſıðan ꝩerıꞇ ꝺyrkaꞇ aꝼ reꞇꞇruaðo ꝼolkı naꝼn enſ kroſſꝼeſꞇa þeſſ
er bøðe eıgnaz með ꝼauðoꝛlego ꝩallꝺe þeſſa borg ok allar aðrar ok man ıaꝼnan haꝩa ꝩallꝺ
yꝩer. Þeſſe boꝛg ꞇıruſ er nu ꝩar nıðꝛ broꞇen mǽꞇꞇe ꝩaraꞇ haꝼa ꝩıð aðrar þıoðır í auſꞇr·
halꝼu heımſınſ aꞇ engı ꝺırꝼðız aꞇ brıoꞇa bág ꝩıð alexanꝺro konunge. Boꝛg heıꞇer gaza er þo
þoꝛðe ꝩıð aꞇ rıſa. þaꞇ ꝼolk er hana bygðe ꝩıllꝺe ꝩeıꞇa ꝺarıo konunge. ok þvı byrgðo þeır oll poꝛꞇ þa
er guðaıaꝼnengeƞn alexanꝺer konungr nalgaz þeſſa borg með lıð ſıꞇꞇ. ꝩılıa ꝼreıſꞇa eꝼ ꞇrunaðꝛ ſa
er þeır ꝩeıꞇa ꝺarıo konunge. ꝼae ſıgraꞇ hamıngıo alexanꝺrı konungſ. þar ꞇekz nu barꝺage með grıckıom
ok borgarmǫnnum. þeır ꝩerıaz ꝩel en grıcker ſękıa ok ꝼaſꞇ aꞇ. Her gerız mıkıꞇ manꝼall ı hvaroꞇveg-
gıa lıðe. Oc meðan ſocnn ꝩar ſem akoꝼuſꞇ. leypr eınn borgar maðr á ꝼunꝺ alexanꝺrı konungſ ſem haƞn
ꝩıllꝺe ſer ꝼrıðar bıðıa. hann haꝼðe þo brugðeꞇ ſverð vnꝺer ſcıllꝺe. ok þegar er hann kemr ſva
ner konunge aꞇ ſverðeꞇ ma ꞇaka ꞇıl hanſ. bregðr hann þvı vpp vnꝺan ſcılꝺınum er mınzꞇ ꝩar-
ðe. ok hoggr ꞇıl hoꝼuðſ konunge. En þvıaꞇ oꝛlaganna ſcıpan ꝩerðꝛ ſınn ꝼramgang ꝼá. ok ꝼoꝛlog
manna ꝼara ſem ꝼyrer er ęꞇlaꞇ. þa ſcelꝼr honꝺın. ok ꝼęr hann eckı réıꞇꞇ ſverðeꞇ ſem hann ꝩıllꝺe.

þvıaꞇ lacheſıſ eın aꝼ þeım þrımr ſyſꞇrom er oꝛlogom ſꞇyra. ꝩıll eıgı aꞇ alexanꝺer konungr ꝩerðe ꝩapnꝺauðꝛ
þar ſem nu ꝩar þegar ꝼyrer bueꞇ eıꞇr þaꞇ er hann ſcal ꝺrecka. ok honom man aꞇ bana ꝩerða á x ꝩeꞇra
ꝼreſꞇe. alexanꝺer konungr ꝩerðꝛ ſcıoꞇꞇ ꝩaʀ ꝩıð hvaꞇ þeſſı maðr ꝩıllꝺe gera. ok byðꝛ aꞇ aꝼ honom ſcyllꝺe hoɢva þa ſomo
honꝺ er ſꝩerðeꞇ haꝼðe ꝼram réıꞇꞇ. ok með þvı ſama ſverðe. Nockoꝛ hvıllꝺ haꝼðı oꝛðeꞇ a barꝺa-
ganom. en ſıðan er þeſſe aꞇburðꝛ ꝩarð. ꝩeıꞇa grıcker aꝼ nyıo harða aꞇ ſocn. konungr ſıalꝼr berſc ok í ákaꝩa.
Eınn aꝼ borgar mǫnnum ſcyꞇr ꞇıl konungſ ſpıoꞇe. þaꞇ kemr á øxlena ꝩınſꞇre ok ꝼęr hann þar ſár aꝼ. Annaʀ ſenꝺer
honom ſꞇeín hann kemr a lerıꞇ ok ꝩerðꝛ konungr þar oc ſaʀ aꝼ. En þoaꞇ hann heꝼðe ꝼengıꞇ ıı ſar þa leggr hann
eıgı nıðꝛ aꞇ hellꝺr vpp ꞇekna ſyſlo. þvıaꞇ hann hırðer meıʀ um ꝼregð en langlıꝼe. Eıgı leꞇꞇır
konungr ꝼyʀ en hann heꝼer ꝺrepıꞇ hauꝼðengıa þann er hallꝺeꞇ haꝼðe þeſſa borg aꝼ ꝺarıo ok epꞇer þaꞇ geꝩaz borgar·
menn vpp. Sıðan rıðꝛ alexanꝺer konungr í borgena með her ſınn. þvı neſꞇ ſcıpar hann rıke ſıno með enna bezꞇo manna raðe.
ok ſeꞇr hoꝼðengıa ıꝩer allar borger þęr er hann heꝼer unꝺır ſec lagꞇ. ok ſıðan ꝼeʀ hann ꞇıl egıpꞇalanz. ok eıgı ſcılz
hann þar ꝩıð ꝼyʀı en þaꞇ er lagꞇ vnꝺer hanſ vallꝺ. Epꞇer þaꞇ ꝼyſız hann aꞇ ꝼara ꝩeſꞇr í lıbıam. ok ſøkıa þoꝛſ hoꝼ
þaꞇ er eıꞇꞇ hverꞇ ꝩar í meſꞇo hallꝺe ꝼıre ꝩıſꝺómſ ſaker þeſſ er menn þoꞇꞇuz þar ꝼa. þaꞇ ꝩar kallaꞇ
ꞇemplum hamóníſ. þangaꞇ ꝩar aꞇ ꝼara harða mıkıꞇ ꞇoꝛleıðe þoꞇꞇ ꝼaır menn ok ꝩaſkır ꝩel·
ðez ꞇıl þeırrar ꝼarar. þvıaꞇ beꞇr mego ſøkıa langan ꝩeg ok ꞇoꝛſóꞇꞇan ꝼaer en marger. þar þyrſꞇer
ıoꝛðena ꞇıl ꝺoggvar. ok hımın ꞇıl regnſ. ſamr hıꞇe er þar ıaꝼnan. Áꝩaxꞇlauſer ſanꝺar erv þar
þeır er ecke ma graſ á þrıꝩaz. þeꞇꞇa kalla menn ſanꝺ hoꝼ. þa er ſolen heꝼer lengſꞇvm þerꞇ ſanꝺa þeſſa með
ſınom hıꞇa. ok blaſe ſıðan ꝩınꝺꝛ á. ok rvgle þann ꞇıma ſanꝺınom þeır er ıꝩer ꝼara. ꝩerðꝛ þaꞇ þvılıcr ſꞇoꝛmr
ꞇıl aꞇ ıaꝼna aꝼ ſanꝺꝼoke ſem baro ꝼall á ſę. ok ſlıker haſcar þıckıa þar ꝩera á þuʀu lanꝺe ſem ſꝩelgr
í haꝼe eða ſırꞇeſ ok ſcılla þeır haſcar er ſva heıꞇa. Yꝼer þeꞇꞇa ꞇoꝛleıðe ꝼeʀ alexanꝺer konungr með lıð ſıꞇꞇ ok ꝼǽr
þar mıkıꞇ mannꞇıón. Sumer ſpyıa oꝛ ſer ſanꝺe. en ſumer kaꝼna í ſanꝺꝼoke. Eıgı þarꝼ ſꞇarꝼ ꝼyrer
haꝩa aꞇ graꝩa þa nıðꝛ er þar laꞇaz þvıaꞇ ſanꝺbaran hylr þa ſcıoꞇꞇ. þaꞇ ꝩęre lıkara þoꞇꞇ grıcker heꝼðe
ꝼareꞇ ıamlanga ſꞇunꝺ ıꝩer ſꞇoꝛan ſę. aꞇ eıgı heꝼðe þeır þar harðara nıðr komeꞇ en í ſanꝺ høꝼum
þeſſom er nu ꝼoꝛo þeır ıꝩer. hvergı ſıa þeır her manna ſpor. eða hanꝺa ꝩerc. ok hverge ꝼa þeır ſeꞇ vpp høðer ne ſcoga.
ſlıkan óꝼøꝛoꝩeg ꝼara þeır ꝼıoꝛa ꝺaga. ok þa koma þeır aꞇ kvellꝺe ꝺagſ í ſcog þann er ꞇemplum ha-
monıſ ſꞇenꝺꝛ í. ſꞇoꝛmıkıꞇ ſcarð ꝩarð í þeſſe ꝼoꝛ á lıðe grıckıa. Nu ꝼınna þeır í ſcogı þeſſom brunn
þann er ſꞇoðꝩar þorſꞇa þeırra. ok ꝼraſagnar er ꝩerðꝛ ꝼıre ſına naꞇꞇuru. þa er ſol gengr ſem høſꞇ
vm mıðıan ꝺag er þeſſe brunnr ıſkallꝺꝛ. en ſva ꞇecr hann aꞇ oꝛna ſem ſol gengr ꞇıl ꝩıðar. Vm
mıðnęꞇꞇıſ ſceıð ꝩellr hann aꝼ hıꞇa ok þverr þa mıoc. ſıðan kolnar hann ſva ſem ꝺagr nalgaz þar
ꞇıl er hann ꝩerðꝛ enn íſkallꝺꝛ vm mıðıan ꝺag. ok ꝼeʀ ſva ıaꝼnan. Alexanꝺer konungr ꝼeʀ ſıðan ꞇıl hoꝼſenſ. ok
gengr ꞇıl ꝼreꞇꞇar vm ꝼoꝛlog ſín ꝩıð lıcneſce þoꝛſ þaꞇ er þar ꝩar ꝺyrkaꞇ í hruꞇz lıke. ok aꞇ
ꝼengnvm anꝺſvoꝛom ſpurðra luꞇa ok oꝼꝼraðv mıclo ꝼe ſnyr konungr apꞇr ꞇıl þeırrar borgar á egıpꞇa·
lanꝺe er menphıſ heıꞇer. þoaꞇ hann ꝩęre ꝼuſſ aꞇ ꝼara vꞇ á blalanꝺ. ok þannok ſem vꝼørꞇ ꝩére
ꝼırer hıꞇa ſaker. En þvıaꞇ ꝺarıuſ konungr haꝼðe kveðeꞇ á ꝺag ner hann ſcyllꝺe berıaz ꝩıð alexanꝺrum konung ok ꝩıllꝺe ſcom
ꝩera laꞇa barꝺaga ꝼreſꞇ. þa ꝼengoz alexanꝺro konunge nu ꝼıre þvı ſcyllꝺare ſyſloꝛ en bryꞇıa blamenn.

Meðan grıcker haꝩaz ſlıcꞇ aꞇ ſem nu heꝩer ſagꞇ ꝩerıꞇ. þa ſamnar ꝺarıuſ konungr lıðe um allꞇ rıke ſıꞇꞇ. ok enꝺꝛbøꞇer
ſꞇyrk ſınn í annaꞇ ſınn. Darıum. konung eggıar mıog ꞇıl barꝺaga ſvıꝩırðeŋ ſv er hann ꝼeck í enum ꝼyrra. ok þaꞇ
annaꞇ aꞇ hann ꝩenꞇer aꞇ nu myne beꞇr ꞇakaz en ꝼyʀ. Jamꝩel ſamnaz nu ꞇıl herbuða ꝺarıı koꞇ-
karlar ſem rıꝺꝺerar. Gręnar ekrur ok þyrnaꝼvll ıoꝛð ꞇaka nu kveına vm þaꞇ er ꝩercꝼøre ſcolo
hvıllꝺ ꞇaka. Øxn þeır er aðꝛ ꝩoro ꝩaner arðr aꞇ ꝺraga. ꝩerða nu beıꞇꞇer ꝼıre ꝩagna. hverr vlꝼ-
allꝺı ꝩerðꝛ kraꝼðꝛ ꞇıl herꝼarar. ꝼılar ero ok buner ꞇıl barꝺaga hvar ſem þeır ꝼaz. ok haꝩa byr-
ðar ecke ſmaleıꞇar. þvıaꞇ hveʀ þeırra heꝼer á bake ſer kaſꞇala. ſva buaz ok nauꞇrekar ſem annaꞇ
ꝼolk ꞇıl þeſſar orroſꞇo. Sva mıkıll heʀ ſamnaz nu ꝺarıo konunge aꞇ xerxeſ konungr haꝼðe allꝺregı ıam·
mıkıꞇ lıð þa er hann herıaðe ꞇıl grıcklanꝺz. ok ꝩar þaꞇ lıð þo ſva mıkıꞇ. aꞇ þaꞇ ꝺrak vpp ſumar ár með
ollo. ok eıgı ꝺro Agamennon konungr ıammıkıꞇ lıð ſaman ı aulıðe ey er þaꞇ þa er hann bıoz aꞇ herıa ꞇıl ꞇroıam. ok hann bloꞇa-
ðe ꞇıl byrıar ꝺoꞇꞇoꝛ ſınne epꞇer ꝼıre ſogn calcanꞇıſ ſpamanz. ok ꝼırðız ſva guða reıðe. ſa heʀ ꝩar
þo ſva mıkıll aꞇ haꝩıð ꝩanz ꝩarla ſcıpa ſꞇolı grıckıa. Alexanꝺer konungr unꝺraz mıog er hann ſpyrr þeꞇꞇa ſva
margar þuſunꝺer ſem ꝼıre ſcommo ꝩoꝛo nıðꝛ ꝺrepnar. aꞇ ꝺarıuſ konungr heꝼer nv ſaman ꝺregeꞇ meıra
lıð en ꝼyʀ. þannog ſva unꝺroðoz herculeſ þa er hann ꝼecz ꝩıð anꞇheum er kallaðꝛ ꝩar ıarðar
ſonr. Anꞇheuſ ꝩar ǽ þvı ſꞇerkare er hann ꝼell opꞇaʀ. ok ꝩollꝺe þaꞇ þvı aꞇ hann ⸌ꞇok⸍ aꝼl aꝼ moðoꝛ ſınne hverꞇ
ſınn er hann leꞇ ꝼallaz ꞇıl hennar. ok er herculeſ ꝼann þaꞇ. hoꝼ hann anꞇheum vpp a brıngu ⸌ser⸍ ok mælꞇı ſva. ꝼyrer ecke
ſcal þer koma þeꞇꞇa bragð hıngaꞇ ſcallꞇu þa ꝼalla. ſıðan kreıſꞇer hann anꞇheum ꝩıð brıngo ſer þar
ꞇıl er onꝺ gengr oꝛ honom. Með þeıma heꞇꞇe vnꝺraðız herculeſ ok. þa er hann barðez ꝩıð yꝺram
ꝺreka þann er ıaꝼnan ꝼek ꞇꝩau hoꝼuð ı ſꞇaðenn þegar er eıꞇꞇ ꝩar aꝼ honom hoggveꞇ þar ꞇıl
er herculeſ ꝼek aꝼ honom ſꞇyꝼꞇ með brogðom ſınom oll í ſenn. Þaꞇ er nv neſꞇ aꞇ ſegıa ꝼra alexanꝺro
konunge aꞇ hann ꝼeʀ ıꝩer ána evꝼraꞇen með allꞇ lıð ſıꞇꞇ. ok þa ſpyʀ hann þau ꞇıðenꝺe ok hann ſer nockoꞇ aꝼ aꞇ
ꝺarıuſ konungr heꝩer ſenꝺan maꞇheum með mıclo lıðe ꞇıl aꞇ brenna borger allar þęr er í nanꝺ ꝩáru. ok ıamꝩel
alla akra ꞇıl þeſſ aꞇ grıckır ſnerız apꞇr. ok aꞇ eyꝺꝺom heroðom þrøngðe ſullꞇr þeım ꞇıl aꝼ aꞇ laꞇa
vpp ꞇeknum hærnaðe. ok þeır oꝛꝩenꞇa ſer íꝩer ꝼarar vm brenꝺar bygðer. En alexanꝺer konungr ꞇreyſꞇer enn ſınnı
gęꝩo ok gırnız nu ſem opꞇaʀ ꞇıl enſ meſꞇa meꞇnaðar. en ꝩanꝺar eıgı þoꞇꞇ grıcker ꝼaſꞇe noc-
koꝛa ꝺaga. hellꝺꝛ ꝼram ꝼoꝛınnı ıamꞇ ſem aðꝛ. þoꞇꞇ ꝺarıuſ konungr haꝼe lıꞇꞇ blıðlega ꝼırer honom bueꞇ. Alexanꝺer konungr
ꝼeʀ nu ſem hvaꞇlegaſꞇ allꞇ þar ꞇıl er hann kemr ıꝩer á þa er ꞇıgrıſ heıꞇer. ok ꝼıre þa ſoc heıꞇer hon ſva
aꞇ hon ꝼellr ſꞇríꞇꞇ. ok ꝼeʀ ſva ſcıoꞇꞇ ꞇıl aꞇ ıaꝼna ſem eꞇ ꝼlugſcıoꞇa ꝺyr þaꞇ er ꞇıgrıſ heıꞇer. Þaꞇ er ſcıo-
ꞇaſꞇ aꞇ ſegıa ꝼra ꝼoꝛ Alexanꝺrı aꞇ hann ſęker ꝼunꝺ ꝺarıı ſem hann ma aꝼ ꞇaka. ok leıꞇar aꞇ komaz ꝼırer hann ſem hunꝺꝛ ꝼırer
hıoꝛꞇo. eða ꝩeıðe maðꝛ ꝼıre ꝩıllıgollꞇ aꞇ hann komız eıgı meıʀ ıƞn ı magn rıkıſ ſınſ. Oc er ꝺarıuſ konungr
ꝼør nıoſn aꝼ aꞇ alexanꝺer nalgaz. þa ſeꞇr hann herbuðır ſınar ꝩıð arbola þann ſꞇað er ſva heıꞇer. ok ı þeım bǿ
er ſıðan leꞇr ꝺarıuſ ſeꞇıa lanꝺꞇıollꝺ ſín er ſıðan ꝼek úꝼręgð ok ſaurgaðez aꝼ þeım mıcla gløp
aꞇ þar ſvıkv ꝩanꝺer þręlar ágeꞇan hoꝼðengıa ok ꝺrapo ſınn heʀa. Þaꞇ gerðız þeſſo neſꞇ ꞇıl
ꞇıðenꝺa með grıckıom. aꞇ eıꞇꞇ kvellꝺ þa er halꝼrøckvıð ꝩar oꝛðeꞇ. ok apꞇan ſꞇıarna ꝩar vpp
komın. ok ſol haꝼðe ꝼyllꞇ ꝺaglıga þıonoſꞇo. en ſcınanꝺa ꞇungl ꞇok aꞇ gleðıaz aꝼ bróꞇꞇ·
ꝼoꝛ broðoꝛ ſínſ aꞇ á ꝺregr ꞇungleꞇ. ok ꝩerðꝛ eclıpſıſ. ok þar kom aꞇ þaꞇ ꝩar raúꞇꞇ í aꞇ ſıa

ſem bloð. Þeſſe ſyn ſcelver hoꝼðengıana ſıalꝩa eıgı ſıðꝛ en mınne menn. ok ꝼıre þa ſoc meſꞇ aꞇ
oꝩıner þeırra ꝩáru ſva ner. ok ákveðenſ barꝺaga ſꞇeꝼſ ꝩar ſcamꞇ aꞇ bıða. Þıckıaz grıckır ſıa aꞇ hım-
ınꞇunglen benꝺa ꝼırer með ogn ok ryggleíc þau ſꞇoꝛꞇıðenꝺe er epꞇer mono koma. Allr grıckıa·
heʀ ręðez þeſſa ſyn. ok ꞇekr nu ſem eı ꝩar vnꝺarlecꞇ aꞇ ſoꝼna ꝼırer þeım barꝺaga ꝼyſꞇen. Jllr
kvʀ gerız nu í lıðıno kveına þeır marꞇ en ſnua ſakar gıpꞇom ollom á konungen ſıalꝩan. kalla ſer nv
leıꞇꞇ ꝩera. aꞇ konungr þeſſe ꝺrage þa lengra um í heım vm ꞇoꝛꝼørelega ꝼıallꝩego. þar ſem allꞇ ero brenꝺar
ꝼıre þeım borger ok bygðer. ok ſꞇóꝛ ár rıſa ꝩıð þeım ꝩıða. ſegıa þeır ok aꞇ mıkıl guðſ reıðe lıggr á konunge
ꝼıre þaꞇ er hann ꝩıll eınn ıꝩer ollom ꝩera. ok ꝼıre þa ſoc haꞇaz hımenꞇunglen ꝩıð hann. ok neıꞇa naꞇurvlegꞇ lıoſ
aꝼ ſer aꞇ geꝼa. aꞇ hann gırnız vm ꝼram mannlecꞇ eðle ꝼırer aꞇ raða ſıalꝩo hımınrıke. en haꝼnar ꝼoðoꝛ·
leıꝼð ſınnı. ꝺregr í margan lıꝼſ haſca ſec ok ſına menn. ok þo ſer eınom ꞇıl ꝼregðar. ꞇreyſꞇer mıſlynꝺre
hamıngıv allꞇ óꝛ hoꝼı. Slıcꞇ ſva kveın bar herrenn ſaman ok gerır þeſſ konar kvʀ. Alexanꝺer konungr lęꞇr eckı
ſlıcꞇ á ſek bíꞇa. hann lęꞇr kveðıa þıngſ þegar í ſꞇað. kallar ſıðan ꞇıl ſín aſꞇronomoſ. ok ſpyʀ þa hver
ſavc ꞇıl þeſſ ꝩęre. er á ꞇungleꞇ haꝼðe ꝺregeꞇ. eða hvaꞇ guðen monꝺe epꞇer þeꞇꞇa laꞇa koma. bıðꝛ
aꞇ þeır ſcyle mugenn heyra laꞇa ſonn ſvoꝛ. J ꝼlocke þeırra meıſꞇaranna er aꝼ aſꞇronomıa kvnno meſꞇ.
ſꞇoð ſa maðr er arıſꞇanꝺuſ heꞇ rvmmaðꝛ mıog aꝼ elle. þeſſe maðr ſvarar ſpurðom luꞇom aꝼ konunge ok ſeger ſva.
Laꞇeꞇ aꝼ grıcker aꞇ reıꞇa ꝼoꝛlogen með hegomlego kvéıne. Gvðleg ſcıpan ſꞇyrer hımınꞇunglom. en epꞇer
þvı ganga þau ſem allra luꞇa ſcapere heꝩer ꝼırer ſcıpaꞇ. Allꞇ ꝩerðꝛ epꞇer þvı ꝼara ſem hann heꝼer ꝼyrer ſéꞇ í vpp-
haꝼe. hvarꞇ ſem ſęrenn gengr á lanꝺ ꝼramaʀ ꝩenıo. eða brıoꞇa lanꝺſcıalpꞇar borger nıðꝛ. eða ꝼae menn
ſoꞇꞇer aꝼ ꝩanſꞇıllı lopzenſ. eða ꝺrage myrkr á ſol eða ꞇungl. eða gange ꝩenıo ſeınna mercurıuſ ſv
ſꞇıarna er ſva heıꞇer. þa ꝩerðꝛ þeꞇꞇa allꞇ epꞇer ꝩılıa þeſſ enſ hæſꞇa hoꝼðengıa er ollo ręðꝛ. Áń
hanſ raðe mega hımınꞇunglen eckı. En þaðan aꝼ ꝩerðꝛ þaꞇ er ꞇungl mıſſer ſınnar bırꞇe aꞇ ıar-
ðar ſcugga beʀ ꝼıre þaꞇ. ella þolır þaꞇ oꝼrıke aꝼ bırꞇe broðoꝛ ſínſ. ſva ſem ꞇenꝺraꞇ lıóſ ꝼırer oꝼnſ·
munna. lyſer ecke ꝼyrer oꝼrıke mıkılſ loga. Þo man ec ſonn ꝺøme ꞇıl þeſſ ꝼınna ſeger arıſꞇan-
ꝺuſ aꞇ ꝼornnra manna ſogn ok ſpekınga þeırra er memphım haꝩa bygꞇ þa borg er menn kvnno meſꞇ
í aꝼ aſꞇronomıa. aꞇ eclıpſıſ ſolıſ heꝩer ꝼırer benꞇ uſıgr grıckıa. en á ꞇungl heꝩer ꝺregıꞇ ꝼyrer vſıgre
ſerkıa. Epꞇer þaꞇ ꞇok arıſꞇanꝺuſ ꝺøme ꞇıl epꞇer þvı ſem ſꞇoð í ꝼoꝛnom ſercıa ſogum aꞇ eclıpſıſ lune
haꝼðe ꝩoꝛðeꞇ ꝼyrer úꝼoꝛom ok hamıngıo leyſe ſerkıa. Aller hoꝼðo þeꞇꞇa ꝼıre ſaꞇꞇ. er þeſſı gamle
meıſꞇare ſannaðe. ok þvılıcr óꝛſcurðꝛ boꝛenn vpp ꝼırer herenn ꝩıcr ſcıoꞇꞇ hugar reıkan grıckıa. þvıaꞇ
ecke ſꞇoðꝩar ſcıoꞇara ꞇungoꝛ ok henꝺꝛ alðyðo. en áꞇrvnaðꝛ ꞇekenn aꝼ ꝼoꝛnom ꝺømom þeım er gamler
menn ſanna með ſıꞇꞇ mal. þoꞇꞇ alðyðan ſe maꞇꞇug. grım ok úſꞇaðug eꝼ hon ꞇekr eınhverıo ꝼaſꞇ
aꞇ ꞇrua þoꞇꞇ hegome ſe. þa ꝩeıꞇer hon ıamnan lyðne þeım er ꞇrvnaðenn kveykıa. en haꝼnar hoꝼ-
ðengıa ſꞇıoꝛn ok konunga boðe. Sıðan er ꝩon ok ꞇrauſꞇ ꝼegre ꝼoꝛlaga en grıckır heꝼðe ꝩenꞇ ſer vm
rıð. ꞇok aꞇ herða huge þeırra ꝼıre ꝼoꝛꞇoloꝛ árıſꞇanꝺı. ok barꝺaga ꝼyſꞇen ꞇok en aꞇ kvıcna með
þeım. þa byðꝛ konungr aꞇ lanꝺꞇıollꝺen ſcyle þegar vpp ꞇaka. ok ꝩar nu ner mıðrı noꞇꞇ. ꝼıre þa ſoc.
aꞇ hann ꝩıll eıgı kolna laꞇa með grıckıom vpp ꞇekeƞn akaꝩa. Ꝼeʀ hann nu ſıalꝩr í ꝼarar broꝺꝺe. ok heꝩer
í ꝼyrſꞇo lıꞇeð rıꝺꝺara lıð með séʀ.

Fıoꝛom noꞇꞇom ꝼyʀ en barꝺage þeſſe ꞇøkız. er nu ꞇekr ꞇıl aꞇ eꝼnaz þa er grıcker ꝼara ꝼram
mıllum ár eınnar ok ſꞇoꝛra marka þar ſem allꞇ ero bygðer eyꝺꝺar ꝼıre þeım. gerız þaꞇ ꞇıl
ꞇıðenꝺa aꞇ ꝺroꞇnıngona ſyſꞇur ok kono ꝺarıı konungſ. leıðer ꞇıl bana ꝺauꝼleg mıſſa bonꝺa ſınſ.
ok hamıngıo ꞇıón lanzenſ með mıkılle møðe langrar leıðar. Alexanꝺer konungr ꝩerðꝛ ſva ryggr ꝩıð lıꝼ láꞇ
hennar. ſem hann monꝺe ꝩerða mega þoꞇꞇ honom ꝩere ſagꞇ ꝺrap moðor ſınnar ok ſyſꞇra. Eıgı mǽꞇꞇe ꝺarıuſ konungr
meıʀ harma ꝺauða kono ſınnar þoꞇꞇ hann ꝩere nér ſꞇaꝺꝺr. Sa er beðe ꝩar ſenn ungr ok gamall
ſaꞇ yꝩer lıkı hennar. ok ſva gek mıllꝺen rícꞇ með honom ſa luꞇr er ꝼágeꞇr er ıaꝼnan með hermǫnnum.
aꞇ hon mycðe ſꞇırðan oꝩınar oꝼſa með ꝼellꝺum ꞇarum. Eıꞇꞇ ſınn haꝼðe konungrenn alexanꝺer ſeꞇ ꝺroꞇnın-
gona ſıðan er hon ꝩar herꞇekın ok varð honom eıgı ſén ꝼegrð hennar vreın aſꞇar kveıka. þvıaꞇ hann
kauſ hellꝺr aꞇ ꝩera gezlo maðr ꝼregðar hennar ok reınlıꝩeſ. ok þaꞇ ꝩar honom meíre ꝺyrð ſeger meıſꞇarı galꞇeruſ aꞇ
ſpılla hvarıgo. hellꝺr en ſaurga hvarꞇveggıa. Gellꝺıngr eínn er ꞇhırıoꞇheſ heıꞇer. ok þıonaꞇ
haꝼðe ꝺroꞇꞇnıngo. ok ꝩarð herꞇekenn með henne. komz á laupı ꝼra grıckıom ꞇıl ꝼunꝺar ꝩıð ꝺarıum konung aꞇ ſegıa
þau ꞇıðenꝺe er goꝛz haꝩa. Sva kemr þeſſe maðr ꝼıre konungenn aꞇ hann haꝼðe bøðe ſlıꞇıꞇ aꝼ ſer kløðe ſín
ok ryſkꞇ ſec. þar með greꞇ hann ſem hann maꞇꞇe. þegar er ꝺarıuſ konungr ſer ꞇhırıoꞇhen. męler hann ſva ꞇıl hans.
vel eıgı ſeger hann aꞇ ꝼıre koma þvı ı þınne ꞇıðenꝺa ſogn. eꝼ enn er nockoꞇ epꞇer mınnar heılſv. ſnu ſem ꝼyrſꞇ
í ſorg rezlo mınne. Numeꞇ heꝼı ec nu ꝩeſall aꞇ ꝩera. ok bogna ꝼıre ꞇıma leyſe. en þaꞇ ęína er ꝩeſlom
ꞇıl ꝩılnaðar aꞇ ꝩıꞇa ſınn luꞇ ꝼyʀ en ſıðaʀ. þvıaꞇ ſva ſcal bol bǿꞇa aꞇ bıða meıra. En ꝩıꞇa þyckıomz ec
aꞇ þu kanꞇ ſegıa herꝩılegar ꝩıð ꝼarar mınna manna. þør er mer mono þungare þyckıa en hverꞇ annaꞇ
aꝼelle þaꞇ er ec heꝼı ꝼengeꞇ her ꞇıl. en eıgı ꝩıl ec ꝼramaʀ á kveða. þa ſvaʀar ꞇhırıoꞇheſ. þaꞇ kann ec yðꝛ ꝼyrſꞇ
aꞇ ſegıa mınn heʀa. aꞇ alexanꝺer konungr heꝩer ſva mıcla ꝩırðeng ꝩeíꞇꞇ boðom ꝺroꞇnıngom moðoꝛ yðaʀe ok ſyſꞇur.
ſem yðrer menn mego meſꞇa ꝩeıꞇa þeır er ſcullꝺuger eru þeım aꞇ þıona. Her með kann ec aꞇ ſegıa þer þaꞇ er
ec þoꝛe ꝩarla vpp aꞇ kveða. aꞇ ſv ꝩırðılega ꝼru. ſyſꞇır yðoꝛ ok kona. leꞇ lıꝼ ſıꞇꞇ aðꝛ en ec lıopomz ꝼra
grıckıom. þegar er ꞇhırıoꞇheſ haꝼðe ſagꞇ ꞇıðenꝺen. ſnuaz allar herbuðer ꝺarıı konungſ í ſorg ok graꞇ. ſeger meı-
ſꞇare galꞇeruſ konungrenn ſıalꝼr ꝼell í vꝩıꞇ. en þegar er hann reꞇꞇer ꝩıð. eyſſ hann mollꝺu í hoꝼuð ſer. ſva þıcker honom
ſem ꝺroꞇnıngın mone ꝼıre þvı laꞇız haꝩa aꞇ hon monꝺe eıge þola ꝩılıa ꝩıð raðꝩenꝺe ſına. ſcomm a
ſıalꝼre ſer aꝼ alexanꝺro ok nu bıðꝛ ꝺarıuſ konungr aꞇ aller ſcyle ganga broꞇꞇ óꝛ lanꝺꞇıallꝺeno nema ꞇhırıoꞇheſ gellꝺıngr.
ſıðan ſpyʀ hann epꞇer ꝩanꝺlega hvernog aꞇ haꝩe boꝛız vm lıꝼláꞇ ꝺroꞇnıngar. Thırıoꞇheſ ſveʀ þeſſ aꞇ hon
hellꞇ ollum reınleıc ſınom. ok alexanꝺer konungr gerðe þvı ſıðr ꝩanꝩırðeng ꞇıl hennar meðan hon lıꝼðe aꞇ hann greꞇꞇ hana
ꝺauða ſem hon heꝼðı ꝩereꞇ hanſ kona ok gerðe þar með uꞇꝼerð hennar ſva ꝩırðulega ſem ꝩerðugꞇ ꝩar aꞇ
gera epꞇer ſva ꞇıgna kona. Darıuſ konungr ꞇoꝛꞇryggver þo ſogn hanſ. þvıaꞇ ſv mıcla aſꞇ er hann haꝼðe ꝩıð ꝺroꞇnıngo.
ꞇelr þaꞇ ꝼırer honom. aꞇ alexanꝺer mone bueꞇ haꝩa með henne. Hon ꝩar herꞇeken ſeger hann ágeꞇ aꝼ ꝼrøgð ok burðom. en ſa
er ꝩallꝺ haꝼðe ꝼengeꞇ yꝩer henne er a þeım allꝺre ſem aſꞇen kann heıꞇaſꞇ ꝩerða með manne. ok aꝼ ſlıco
ſva man hann goꝛꞇ haꝩa ꞇıl hennar þaꞇ er hann maꞇꞇe. Aꝼ þeſſ haꞇꞇar áhyggıom møðız hugr Darıı konungſ þar ꞇıl er
ꞇırıoꞇheſ ſveʀ þeſſ ꝩıð guðen oll. aꞇ ꝺroꞇnıngen heꝩer hallꝺeꞇ reınleıc ſınom allꞇ ꞇıl ꝺauða ꝺagſ.
ok nu ꞇruır konungr oꝛðom hanſ. Sıðan reꞇꞇer hann henꝺꝛ ſınar vpp ꞇıl hımınſ. ok meler ſva. heyrðu enn hǽſꞇe

ꝼaðer allra guða herra ıupıꞇer. Heyreð er ok heıma guð ꝩar. er ſꞇanꝺa laꞇeꞇ ſerkıa rıkı með yðro ꝼull·
ꞇınge. þeſſ bıð ec yðr ꝼyrſꞇ aꞇ þer geꝩeꞇ mer aꞇ hallꝺa rıke mıno. ok þeım ollom er mer þıona.
En eꝼ þer haꝼeꞇ ſva ꝼırer ęꞇlaꞇ aꞇ ec ſcyla laꞇa rıke mıꞇꞇ. ok bıoðe ꝼoꝛlogen ſva. aꞇ aſıa ſꞇun-
ꝺe ꞇıl annarſ hoꝼðengıa. þa ꝩıl ec þeſſ bıðıa. aꞇ ſva mıllꝺr vꝩınr ok mıſkunſamr ſıgrꝩegare
ꞇake rıke epꞇer mec ſem Alexanꝺer er. Sıðan bıðꝛ ꝺarıuſ konungr guðen með ꞇarom. aꞇ bén hanſ ſcyle ꝼramgang ꝼa.
ok þo aꞇ hann heꝼðe þaꞇ rað goꝛꞇ aðr aꞇ berıaz ꝩıð alexanꝺrum ſem ꝼyrſꞇ þar ſem hann haꝼðe neıꞇað ꞇyſvar boðnom
ꝼrıðe. þa ſcıpꞇız þannog um raða gerð hanſ ꝼyrer aſꞇar ſaker þeırrar er hann ꞇecr haꝩa ꞇıl vꝩınar ſınſ Alexanꝺrı
aꝼ mıllꝺe ꝩercom þeım er ꞇhırıoꞇheſ heꝩer ꞇallꞇ aꝼ honom. aꞇ hann ſenꝺer nu x rıꝺꝺara hoꝼðengıa ꞇıl ꝼun-
ꝺar ꝩıð alexanꝺrum konung aꞇ bıoða ꝼrıðar gørð aꝼ nyıo mıllom þeırra. Senꝺı menn ꝺarıı konungſ ꝼara nu með ſlıcom
boðom. ſem hann leggr ꝼıre þa ꞇıl þeſſ er þeır koma þar ſem grıcker ero. þeır laꞇa bera ꝼıre ſer ꝼagran
ꝩonꝺ aꝼ ꞇre þvı er olíva heıꞇer. þaꞇ ꝩar ørugꞇ ꝼrıðar ꞇacn í þann ꞇıma. ok þegar er þeır koma ꝼyrer
alexanꝺrum. konung. þa beʀ ſa þeırra ꝼram orenꝺen er ellzꞇr ꝩar ok bezꞇ ꞇalaðꝛ. ſa heꞇ achıllaſ. hann heꝼr ſva mal
ſıꞇꞇ. Eıgı ſcyllꝺer ꝺarıum konung oꝼreꝼle ꞇıl þeſſ aꞇ hann beıðez ſva opꞇ ꝼrıðar aꝼ yðr enn mıllꝺaſꞇe konungr.
meıʀ hellꝺꝛ ꞇıl þeſſ ſu mıcla mıllꝺe er þu heꝼer ſynꞇ honom ı þvı goða yꝩerlęꞇı er ꝺroꞇnıngen ok moðer
hanſ ok aðrer áſꞇmenn hanſ haꝩa þegıꞇ aꝼ yðꝛ. Naꝩıſꞇo þeırra þıckıomz ꝩer ſacnaꞇ haꝩa. en eıgı megom
ꝩer þvı ſyꞇa aꞇ þaꞇ lıð haꝼe herꞇekeꞇ ꝩereꞇ. þu hellꝺr oc ſva ſømılega þa er epꞇer lıꝩa ſem þu ſer ꝼaðer
þeırra. Herꞇeknar ꝺøꞇr ꝩarſ herra kallar þu ꝺroꞇnıngar. ſem þør haꝩe hallꝺeꞇ ꞇıma ſınom ollom. ok lǿꞇr
þør ná þeım ꞇıgnar noꝼnom er þǽr haꝩa ꝼyʀ haꝼꞇ. ſem þu muner eıgı þann ꝼıanꝺſcap er ımıllom
er yðar ok ꝼoðor þeırra. Bleíkꞇ anꝺlıꞇ ok ryggleg augo ſyna þaꞇ aꞇ þu erꞇ mıklo mıllꝺare vꝩınr.
en hermanna naꞇura ſe ꞇıl. Slıcꞇ yꝩerbragð ſeger ꞇıl hvaꞇ ı ſcape byr. Þannog ſva rygglegr ꝩar ꝺarıuſ
konungr yꝩerlız þa er ꝩer ſcılðomz ꝩıð hann. ſem þu erꞇ nu. ok harmaðe hann ꝺauða kono ſınnar. en þıc
ryggver lıꝼláꞇ vꝩınar þınſ ok nu monꝺer þu buenn ꞇıl barꝺaga ímoꞇe ꝺarıo eꝼ eıge ꝺvelðe þıc
gropꞇr ꝼru ꝩarrar. ok ꝼıre þvı er mıkıl nauðſyn aꞇ ſeꞇꞇer ꞇakız með yðꝛ. Darıuſ konungr byðꝛ þer ꞇıl ſaꞇꞇa ꝺoꞇꞇur
ſına. ok þar með ı heıman ꝼylgıo hennar oll lonꝺ þau ſem lıggıa meðal árennar evꝼraꞇen. ok helleſ-
ponꞇum. helleſponꞇum heıꞇer haꝼ þaꞇ er ſkılr aſıam ok evrópam. ſon ſınn byðꝛ hann þer ok í gıſlıng ꞇıl ꝼullz
ꝼrıðar ok ꝼaſꞇrar ꞇru. Moðoꝛ hanſ ok ꝺøꞇr ꝩıll konungr ꝩaʀ aꞇ þer geꝼıꞇ apꞇr í ꝩallꝺ hanſ. en hann ꝩıll leyſa þør
úꞇ xxxum punꝺa gullz. En eꝼ guðen heꝼðe eıge geꝼeꞇ þer ſeger achıllaſ meıra ꝩıꞇ. ok ſꞇercara brıoſꞇ
en mannleg naꞇꞇura meꞇꞇe ꝼa. þa maꞇꞇv ſva hvgſa aꞇ ꝩıſꞇ haꝩa ꝩereꞇ þør ſꞇunꝺer. er þv męꞇꞇer
eıgı aꞇ eınſ geꝼa ꝼrıðenn. hellꝺr høꝼðe þér ok bıðıa hanſ. ok ſęꞇꞇaz heılom ſaꞇꞇom. Eða hvarꞇ ꝩeızꞇu
hverſv mıkınn aꝼla ꝺarıuſ konungr heꝩer ſaman ꝺregıꞇ beðe á ſǽ ok lanꝺe. ſva margar þıoðer heꝩer hann aꞇ ſer
heımꞇar aꝼ ꝼıaʀlegıom rıkıom aꞇ ꝩarla ꝩınz lanꝺeꞇ herbuðum hanſ eða ſęʀenn ſcıpa ſꞇole. Eıge
þarꝼ ec aꞇ gera langꞇ vm þeꞇꞇa. konungr ꝩaʀ heꝩer eınn ſva mıkınn aꝼla. aꞇ heımreƞn man eıge þvılıkan annan
ꝼa ꞇıl moꞇzenſ. Sıðan er achıllaſ haꝼðe ꝼram boreꞇ ørenꝺe ꝺarıı konungſ leꞇr Alexanꝺer konungr kalla ꞇıl ſın rað-
gıaꝩa ſına. ok ſpyʀ epꞇer hveſſv þeım ſynez aꞇ ꞇaka þeſſom boðom er ſenꝺı menn ꝺarıı ꝼoꝛo með. Senaꞇuſ
ſyner þaꞇ í yꝩer bragðe ſıno aꞇ hann eꝩaz í hveſſv ſvara ſcal. ok þaꞇ er ſagꞇ aꞇ hırðen oll þagðe lenge þar

ꞇıl er parmenıo ſvarar. ſa maðr er eıgı ꝩar ſnıallr í male. ſem hann ꝩar ſꞇaðugr ok hugrackr Ꝼırer
longu ſynꝺız oſſ þaꞇ rað ſeger hann. aꞇ ſerker heꝼðe náꞇ úꞇ aꞇ leyſa lıð þaꞇ er ꝩer hoꝼom herꞇekeꞇ.
þvıaꞇ ogrynne ꝼíar męꞇꞇem ꝩer ꞇekeꞇ haꝩa moꞇe þeım er anꝺaz haꝩa. eða hınom er komez haꝩa
broꞇꞇ oꝛ myrkvaſꞇoꝩom. eꝼ ꝩer ꝩıllꝺım þeckıaz í ꝼyrſꞇo þaꞇ er boðeꞇ ꝩar. ok þaꞇ geꝩom ꝩer eƞn ꞇıl raðſ
aꞇ vꝼørꞇ lıð beðe kerlıngen moðer ꝺarıı ok ꝺøꞇr hanſ ſe geꝩıꞇ apꞇr ſerkıom ſva mıkıꞇ gull ſem þar
er ímoꞇe boðeꞇ þvıaꞇ þar ſꞇenꝺr grıckıom aꝼ mıkıll ꝼarꞇalme. Mıkıꞇ ok ágeꞇꞇ rıkı megoꞇ ér nv
ꝼa konungr án vꞇhellıngo bloðs yðarra manna. ok þaꞇ hyɢ ec aꞇ engı konungr man eıg⸌n⸍az haꝩa ꝼyʀ
ıam moꝛg rıkı mıllum hıſꞇrum ok evꝼraꞇen. ár erv þaꞇ ok í meıre mannraunır mono ꝩer koma ꝩerða eꝼ enn
ſcal lengra ꝼram hallꝺa með hernaðenn. Hyɢ aꞇ þu hveſſv mıkılſ þu gırnız. Eða hveſſv
mıkıꞇ þu heꝩer vnꝺer þıc lagꞇ. þaꞇ er ꝩer laꞇum aꞇ bake oſſ. Haꝼ ı hug þér grıclanꝺ ꝼoðorleıꝼð
þına hellꝺꝛ en ınꝺıalanꝺ eða bacꞇra. þvıaꞇ beꞇra er heılum ꝩagne heım aꞇ aka epꞇer moꝛg ſꞇoꝛꝩırke
hellꝺꝛ en lıꝩa ıamnan í vꝼrıðe. Alexanꝺer konungr ꞇekr þunglıga ꞇıl logom parmenıonıſ. ok ſvaʀar ſva. Eꝼ ec ꝩęra
parmenıo. þa monꝺa ec meıra ꝩırða boðeꞇ gull. en mıkınn ſıgr. ok ꝩılıa hellꝺꝛ ꝩera ſomalauſſ en
ꝼa ſıgr með ſømð án auðøꝼum. En nv reðꝛ alexanꝺer lonꝺom með ꝼaꞇøkı ſıꞇꞇ vruggr ok ꝼrıalſ ꝼıre ꝼıarenſ
ahyggıo. Vel lıkar mer aꞇ ec ſıa konungr. en eıgı kaúpmaðr. Mer er eckı ꝼalꞇ. ok ꝩeı ꝩerðe þeım er ſell
hamıngıo ſına. Eꝼ ec ꝩıl aꞇ herꞇekıꞇ lıð ſe gollꝺeꞇ apꞇr ꝺarıo konunge ſem hann beıðez. þa ſcal hellꝺr geꝼa þaꞇ
vpp kauplauſꞇ en ꞇaka þar gull ímoꞇe. þvıaꞇ eıgı ꝼǿz ꝼıre gıaꝩar beðı ꝩerð ok ꝩınáꞇꞇa. en ønga þok
mego kaup auðlaz. Sıðan er alexanꝺer konungr haꝼðe ſva ſvaraꞇ parmenıonı. þa bıðꝛ hann kalla ꞇıl ſın ſenꝺı menn
konungſ. ok er þeır koma ꝼyrer ⸌hann⸍ meler hann ſva ꞇıl þeırra. Segeꞇ ſva ꝺarıo aꞇ ſıaꝩan mek heꝩı ec ꞇıl þeſſ ꝩırꞇ hellꝺꝛ en hann
er ec gerða ꝩel ꞇıl hanſ manna ſem byrıaðe mınne ꞇıgn. Eıge ſcal kvenna ꝼlockrenn þaꞇ ꝼınna aꞇ ec
ſıa þeım ꝼıanꝺmaðr. þeır eıner ſcolo ꝩıꞇıſ lauſꞇ Alexanꝺrum ꝼyr lıꞇa er lıꞇlır ero. ok ecke ſcal ec þeım ꝩapnum høꞇa
er eıgı mego neyꞇa þeırra. ok blauꞇ naꞇꞇura bannaðe þeım aꞇ bera. Vápn ꝼøʀ ꝩerðꝛ ſa hverr aꞇ ꝩera. er ec
ꝩıl þeſſ ꝩırða aꞇ ꝩerðe ꝼıre mınne reıðe. En eꝼ ꝺarıuſ beıꝺꝺez aꝼ oſſ ꝼrıðar með ꞇruleıkom ok ꝼly-
ðe ıbroꞇꞇ allꞇ oꝛ þeım þrıðıunge heımſınſ er hann heꝩer ꝩallꝺ yꝩer haꝼꞇ. þa monꝺa ec eꝩaz í hvarꞇ ec
ſcyllꝺa ꝩeıꞇa honom þaꞇ eða eıge. En nu þar ſem hann lockar ꝩıne mína ſꞇunꝺum með ꝼyrer heıꞇom en
ſꞇunꝺum með gıoꝩom ꞇıl ſvıkreða ꝩıð mek aꞇ þeır geꝩe mer eıꞇr aꞇ ꝺrekka. þa ſcal ec epꞇer honom hall-
ꝺa þar ꞇıl er hann er í helıo. þvıaꞇ eıgı ꝩıll ꝺarıuſ berıaz ꝩıð mek ſem reꞇꞇr vꝩınr. hellꝺꝛ ꝩıll hann leynaz aꞇ
mer ſem ſvıkare eða ſꞇelaz enn hellꝺꝛ ſem ꝩanꝺꝛ rauꝼarı ſaꞇꞇ aꞇ ſegıa. Sva man honom þıckıa ſem
hann ꝼae ſıgr nockoꝛn eꝼ ec ꞇek þa ſęꞇꞇ er hann byðꝛ mer. þer buðuꞇ mer oc aꝼ hanſ halꝩu aꞇ ec ſcyllꝺa
ꞇaka í heıman ꝼylgıo með ꝺoꞇꞇoꝛ hanſ aull þau launꝺ er lıggıa oðro megen arennar evꝼraꞇén. ok
ꝼıre þa ſoc hygg ec aꞇ þer haꝩeꞇ hvar ꝩer ꞇaulomz ꝩıðꝛ. Hvgſeꞇ ſva aꞇ ꝼylkıngar mınar erv kom·
nar yꝩer evꝼraꞇen. ok herbuðer grıckıa ſꞇanꝺa nu ꝼıre ꝼraman þaꞇ enꝺe mark er þer ſeꞇꞇvð mer í heıman·
ꝼylgıo meyıarennar. Rekıꞇ abroꞇꞇ heðan konung þeırra grıckıanna. aꞇ hann ꝩıꞇe þaꞇ yðarꞇ ꝩera er þer geꝩıꞇ honom.
Eða geꝼr ꝺarıuſ mer mıkınn ſoma. eꝼ hann ꝩıll ꝼyʀ męgıaz ꝩıð mek en ꝩıð maꞇheum. Ꝼareꞇ apꞇr nv ſeger
lexanꝺer konungr. ok ſegeꞇ þau ſvǫꝛ mın yðrom hoꝼðengıa. aꞇ ec ꞇel í mıno ꝩalle ꝩera allꞇ þaꞇ er hann heꝩer enn aꞇ ꝩarð

ꝩeıꞇa. ſem þaꞇ er hann heꝩer laꞇeꞇ. ok þar með ſıalꝩan hann. þeſſer luꞇer ſcolo ꝩera ꝩerkakaup oc erꝩeðeſlaun grıckıa. Sva
męler hann. ok nu ꝼara ſerker apꞇr. Sıðan er ꝺarıuſ konungr ſpyʀ þeſſe ſꝩoꝛ alexanꝺrı þa ſenꝺer hann maꞇheum með mıclo lıðe moꞇe
grıckıom aꞇ banna þeım yꝩer aꞇ ꝼara beðe ſleꞇꞇur ok ꝼıallꝩego þar ſem þeır hoꝼðo ꞇıl ęꞇlaꞇ. Nv lęꞇr alexanꝺer
konungr bua ꞇıl grapꞇar lıc ꝺroꞇnıngar kono ꝺarij með mıclom ꝩeg ok ſmyrıa með enom ꝺyrſꞇum urꞇum. ſꞇeín
mıkınn lǽꞇr hann ok upp hauggva óꝛ hamar gnıpo eınne. ſa ꝩar ſeꞇꞇr yꝩer leıðe ꝺroꞇnıngar. þeſſ haꞇꞇar ſmıðe
heıꞇer pıramıſ á laꞇıno. þaꞇ er ſem har ꞇurnn á ꝩara ꞇungo. Ebreſcr maðr gørðe ſꞇeınenn aðꝛ en vpp ꝩere
reıſꞇr ſa er apelleſ héꞇ. hann ꝩar mıoc ágeꞇr aꝼ ſınom hagleíc. Eıgı ꝩáru þar á ſcrıꝩoð eða ſcoꝛen aꞇ eınſ noꝼn
ok verk grıckıa konunga hellꝺr ꝩar ok þar ꞇıl ꞇekeꞇ er heımrenn ꝩar ſcapaðꝛ. ok ꝼareꞇ yꝩer ſex ꝺaga ꝩerc þau er al-
maꞇꞇegr guð gerðe. þa er hann ſcop alla luꞇe anꝺlega ok lıkamlega. þar ꝩar oc markaꞇ hvernog aꝺam oc
eva ꝩáru ſvıken ꝼyrer oꝛmenn. ok ꝼyr þaꞇ abroꞇꞇ reken oꝛ paraꝺıſo apꞇr ꞇıl ıarðarennar er aꝺam ꝩar ſcapaðꝛ aꝼ.
Epꞇer þaꞇ ꝩar ſcrıꝩað þaꞇ er kaın ꝺrap abel broðoꝛ ſınn. ok ſva hveſſv lamech er enn ſıaunꝺe ꝩar ꝼra kaın ꝩarð
honom aꞇ ſcaða. ſıa maꞇꞇe þaꞇ ok aꞇ ꝼyr uſıðo manna marga ok ſꞇoꝛa. ꝩar þvı lıcꞇ ſem guð ıðraðez þeſſ. er hann haꝼ-
ðe ſcapaðan manneƞn. Þvı neſꞇ ꝩar markaꞇ arkarſmıðen. ok noa ꝼloð. ok þar epꞇer þaꞇ er noe ꝼann ꝩın aꞇ
gera. Sıðan ꝩoꝛo markaðer hoꝼuðꝼeðꝛ abraham yſáác ok ıacob. ok vm hvern þeırra nockoʀ merkılegr aꞇburðꝛ.
þar neſꞇ eve ıoſephſ. ok þaꞇ er ıacob ꝼoꝛ með ſonom ſınom ꞇıl egıpꞇalanꝺz. ſıa maꞇꞇe þar ok þau ſꞇoꝛꞇakn er
guð gerðe á egıpꞇalanꝺe ꝼıre moyſen þıon ſınn. aðꝛ en hann leyſꞇe þaðan allan gyðenga lyð yꝩer eꞇ rau-
ða haꝼ. en ꝺrecðe pʜaraonı konunge ok ollum her hanſ. er þar hugðez epꞇer mynꝺo ganga. ſem gyðengar
hoꝼðo ꝼıre ꝼareꞇ. en ſıðan þaꞇ er guð ꝼøꝺꝺe lyðeƞn á hımna mıolꝩe. ok gaꝼ moyſı log á ꝼıallı þvı er ſına
heıꞇer. ſꞇoðꝩaðe þoꝛſꞇa ꝼolkſenſ með þvı ꝩaꞇnı er ſpraꞇꞇ óꝛ harðre hello. groꝼ ſıalꝼr moyſen þar er
engı maðꝛ maꞇꞇe ꝼınna groꝼ hanſ. Oc þar epꞇer með hverıom ſꞇórꞇacnom ıoſve leıꝺꝺe gyðenga yꝩer ıoꝛ-
ꝺan. ok borg ſv er ıerıcho heıꞇer ꝼell ꝩıð luðra þyꞇ þeırra. ok aꞇ ıoſue anꝺaðez ſıðan er hann haꝼðe ſcıpꞇ
ꝼyrer heıꞇno lanꝺe með þvı lıðe ollo er komeꞇ ꝩar ꝼra xıı ſonom ıacobſ. Epꞇer þeꞇꞇa ſyner apelleſ í ſıno ſmı-
ðe ꝺomenꝺꝛ þa er ꝩáru ꝼyrer gyðenga ꝼolke. ok hveſſv ꝺalıꝺa ſveık ſamſonem eƞn ſꞇerka er eıƞn ꝩar aꝼ
þeırra ꞇolo. J auðrom ſꞇað á legſꞇeıne þeſſom ꝩar markuð konunga eꝩe ok þar ꞇıl ꞇekeꞇ er helı ꝼell ꝺꜹðꝛ
aꝼ ſꞇolı ſınom. þvı neſꞇ þaꞇ er ſamuel ꝩıgðe ſaulem ꞇıl konungſ aꝼ aꞇkalle gyðenga. Oc þvıaꞇ ſaul er í ꝼyrſꞇo
ꝩar goðꝛ konungr. hellꞇ eıgı ꞇecnom heꞇꞇe. ꝩar ꝺavıð ſmurðꝛ ꞇıl konungſ er ꝺrap golıam rıſa með lıꞇlom ſꞇeıne.
þa er hann ꝩar ungr ſveínn aꞇ allꝺre. Epꞇer ſlık ſꞇoꝛmerkı ꝩoro ſcrıꝩoꞇ noꝼn ok verk annaʀa konunga bøðe
þaꞇ er ſalomon leꞇ gera muſꞇere guðe ꞇıl ꝺyrðar ok marꞇ annaꞇ þaꞇ er þeır ꝺavıð ꝼeðgar hoꝼðo·
geꞇlega goꝛꞇ. En þaꞇ leꞇ apelleſ allꞇ nıðꝛe lıggıa er þeır hoꝼðo moꞇe guðe goꝛꞇ. ſva þaꞇ er þeır
konungar bloꞇoðu ſcurðgoð er epꞇer þa komo. En þaꞇ ꝩar ınnelega markaꞇ með hverıom aꞇburð
helıaſ ꝺrap þa er kallaz hoꝼðo ſpamenn báál ſcurðgoðſ þeſſ er ſva heꞇ. ok hvernog hann ꝩar nvmınn
vpp aꝼ ıoꝛðo ı ellegre keʀu aꞇ áſıanꝺa lęrıſveıne ſınom helıſeo. Oꝩaʀ a legſꞇeınenom ꝩaru mar-
kaðer þeır konungar er heılog boc ſeger aꞇ goðer ok ágeꞇer haꝩe ꝩereꞇ. þaꞇ ꝩáru þeır ezechıaſ ok ıoſıaſ. Þaꞇ ꝩar markaꞇ
um ezechıam er hann reınſaðe ꝼolkıꞇ aꝼ ſcurðgoða ſaure. ok ꝩacðe logen vpp er aðꝛ hoꝼðo lengı
ſoꝩeꞇ. ok hveſſv ſolen ꝩeık apꞇr gang ſınom ꞇıl þeſſ aꞇ hann ꞇryðe ſek haꝩa þegeꞇ aꝼ guðe þaꞇ

er hann heꝼðe beðeꞇ. en þaꞇ ꝩar aꞇ guð geꝩe honom lengra líꝼ. En vm ıoſıam er moꝛgum ꝺyrlegom ꝩerkom ꝩar ꝼregr.
ꝩar þaꞇ markaꞇ hveſſv ágeꞇlıga hann hellꞇ paſca ꞇıðena. Ꝼyr vꞇan ꝺavıð ok þeſſa ꞇꝩa konunga ꝩaru enger þeır
er eı ꝩere nockoꞇ ſeker bloꞇa eða annarra laga broꞇa. Vpp ꝼra konungom ꝩaru markaðer a ſꞇeınenom ſpa-
menn. ok ſagꞇ a hverre ꞇıð eða unꝺer hverıom konunge hveʀ þeırra haꝼðe ſınar ſpár ꝼram ſagðar. Þeır ıııı gengo
þar ꝼyrſꞇ. yſaıaſ. ıeremıaſ. ezechıel. ok ꝺanıel. Sva ꝩar ſcoꝛıꞇ ſem yſaıaſ reꞇꞇe ꝼram ꝼıngr ſınn ok
mælꞇe ſva. ſe herna. mør mon ſon geꞇa. ok þeır aðrer mælꞇe nockoꝛom oꝛðom hveʀ oꝛ ſınne ſpaſogu vm hegaꞇ-
burð eða pıſl guðſ ſonar. þar epꞇer ꝩar ſcıpaꞇ ꞇolꝼ enom mınnom ſpamǫnnum. ok ſcrıꝩaꞇ naꝼn eða noc-
koꞇ óꝛ ſpaſogu hverſ þeırra þaꞇ er allꞇ kom í eınn ſꞇað nıðꝛ. Vꞇarſꞇ á ſꞇeınenom ꝩar markaꞇ rıke cırı
konungſ. ok þaꞇ er gyðengar naðo heımꝼarar leyꝩe oꝛ enne mıclo herleıðengo. oc hveſſv þeır enꝺꝛny-
ıoðu ſalomonſ muſꞇere með zoꝛobabel herꞇoga. þar epꞇer ꝩar ſaga heſꞇer. ok ſva ꞇobıe. ok þaꞇ er ıuꝺıꞇh
ꝺrap holoꝼernem í herbuðom ſınom ſıalꝼſ. En ſogoꝛ þeſſar lukvz allar í ęꝩe eſꝺre rıꞇara. Vm ꝼram
þau ſꞇoꝛmerkı er her erv ſꞇvꞇꞇlega breꝩaꞇ. ok þann hagleíc er a ꝩar þeſſo ſmıðe. ꝩar allꞇ ꝩerkeꞇ með
gulle bueꞇ þar er þaꞇ þoꞇꞇe beꞇr bera. Sıðan er alexanꝺer konungr haꝼðe ſva ꞇıgulega goꝛꞇ vꞇꝼerð ꝺroꞇnen-
gar ſem her er nu nockoꞇ ꝼra ſagꞇ. byðꝛ hann aꞇ vpp ſcyle ꞇaka herbuðer ok hallꝺa moꞇe ꝺarıo ſem harð-
aſꞇ. Oc nu ſenꝺer hann rıꝺꝺera þann er menıꝺeſ heıꞇer með nockoꝛa ſveıꞇ aꞇ ꝩıꞇa hvar ꝺarıuſ ꝼøre með
her ſınn. þegar er maꞇheuſ er ꝺarıuſ konungr haꝼðe ſenꝺan ímoꞇe grıckıom ꝩerðꝛ ꝩaʀ ꝩıð nıoſnar·
menn alexanꝺrı heımꞇer hann ſaman lıð ſıꞇꞇ ok ſcunꝺar apꞇr ꞇıl herbuða ꝺarij. Nv þvıaꞇ grıcker nalgaz mıok
ꞇekr ꝺarıuſ konungr aꞇ ꝼylkıa lıðe ſıno. á ſleꞇꞇom ꝩollom. aꞇ eıgı geꝼe þrongr ſꞇaðꝛ honom óſıgr ſem ꝼyʀ.
ann rıðꝛ ſıalꝼr vm ꝼylkıngarnar oc eggıar ꝼaſꞇ lıðeꞇ með ꝼogrom ꝼoꝛꞇalum. en ꝩapnar þaꞇ er aðꝛ
ꝩar ılla bueꞇ. Alexanꝺer konungr heꝩer nu ꝩaleꞇ ſer herbuða ſꞇað. þaðan maꞇꞇe ſıa ꝩel lanꝺꞇıollꝺ ſerkıa. hann
ꝼylker ok lıðe ſıno epꞇer þaꞇ. Nu gerız ſcamꞇ ímıllom ꝼylkınganna. ma nu ſıa þar á lopꞇe moꝛg merkı.
Oc eıgı ꝩar langꞇ aꞇ bıða. aðꝛ en grıcker lıoſꞇa vpp herope mıclo. ſerker þeyꞇa þar ok ímoꞇ luðra
ſına. ok øpa ſva ſem þeır mego meſꞇ aꞇ ꞇaka. ſva ꝩarð mıkıꞇ vm herop ok luðra gang þeırra aꞇ
nalega ſcalꝼ oll ıoꝛðen aꝼ. Oc abuloſum eſꞇ aꞇhalſ ſꞇakraðe ꝩıð er eınn er aꝼ þeım er vpp hallꝺa heımenom.
ſva aꞇ hann ꝼek ꝩarla ſꞇaðeꞇ vnꝺer byrðe ſınne. ok þaꞇ hvgðe hann aꞇ þvı monꝺe ſęꞇa þaꞇ eꞇ mıcla hark oc óp er
hann heyrðe. aꞇ rıſarner monꝺe berıaz í annaꞇ ſınn ꝩıð ıovem. Dvergmaleƞn ꝩarð oc harðla malugr ꝩıð
heróp þeꞇꞇa. ok ſva þáuꞇ ı ꝺaulom ollom er í nanꝺ ꝩaru. Sva ꝩáru grıckır nv geyſꞇer. aꞇ ꝩarla ꝼek alexanꝺer konungr
ſꞇoðꝩaꞇ þa aꞇ eı ſlıꞇe þeır ꝼylkıngarnar ok lıope þegar á ſerke. En þvı aꞇ ſolın ſcunꝺaðe nv
gang ſınom í egıƞn aꞇ hon ſęı eıgı ſva mıkıl manꝺrap ſem ꞇıl hoꝛꝼðez aꞇ ꝩerða monꝺe. þa bıðꝛ alexanꝺer
konungr aꞇ þeır ſcyle graꝩa ꝺıke. ok ſeꞇıa þar í ınnan herbuðer ſınar. ok ſva ꝩar nu goꝛꞇ. Sıðan gengr
konungrenn vpp á haug eınn. þaðan maꞇꞇe hann ſıa yꝩer allar ꝼylkıngar ſerkıa. Oc er hann ſa hveſſv mıkıll
aꝼle þeırra ꝩar ꝼıre muga ſaker ok ꝩapnabunaðar. ok heyrðe þar með heſꞇa gneg ok hareyſꞇe
margra ꞇungna ſer ókunnegra. þa eꞇla ec ſeger meıſꞇare galꞇeruſ eꝼ leyꝼꞇ er aꞇ ꞇrua þvı aꞇ nockoʀ
auðꝩellegr óꞇꞇe haꝩe komeꞇ í þaꞇ eꞇ gauꝼuglega brıoſꞇ ok rıſalecꞇ hıarꞇa konungſenſ. Með ſlıkvm
hęꞇꞇe aꝼlar ſꞇyrımannenom ahyggıo þeım er lenge heꝩer ſıglꞇ blıðan byr ok hagſꞇeðan eꝼ hann

ſer þverꞇ ꝩeðꝛ aꞇ ꝼara ſcıpeno með mıclom ſꞇoꝛma. hann kallar þa ok bıðꝛ ꝼelaga ſına ſla unꝺan hoꝩuð ben-
ꝺum. ok laða ſegle ſem ꞇıðaſꞇ. en leypr ſıalꝼr apꞇr ꞇıl ſꞇyreſenſ. ok leggr þaꞇ oꝛ lage. Sva ſcal ęꞇla aꞇ
konungrenn haꝩe oꞇꞇaz þa er hann ſa uꞇallegan mug vꝩına ſınna komenn ímoꞇe ſer. Epꞇer þaꞇ er alexanꝺer konungr haꝼðe
ſeꞇ yꝩer lıð ſerkıa lęꞇr hann kalla ꞇıl ſın raðonauꞇa ſına annaꞇ hvarꞇ ꝼıre þa ſok aꞇ hann ęꝩaz nockoꞇ í
hvaꞇ ꞇıl raðſ ſcyle ꞇaka. eða ꞇıl þeſſ en hellꝺr aꞇ hann reynꝺe hveſſv ſꞇaðuger þeır ꝩere. ok leıꞇar nu raðſ
unꝺer þa. Seínꞇ ꝩerðꝛ ꞇıl ſvara þvıaꞇ allır meꞇa ꝩıð parmenıonem. ok þar kemr aꞇ hann ſvarar. Þaꞇ þęꞇꞇe mer
rað ſeger hann aꞇ ꝩer ꝩeıꞇꞇem ſerkıom álaup þegar er naꞇꞇa ꞇekr. ok komem þeım á ꝩꝩarꞇ. Oc eꝼ þeır laupa upp
óꝛ ſveꝼne ı naꞇꞇmyrkre. þa man annaꞇ hvarꞇ þar ſem margar ꞇungoꝛ ok ſunꝺrleıꞇer ſıðer ganga
í herınum aꞇ þeır mono þegar ꝼlyıa. ella man auðꝩellꞇ aꞇ ꝺrepa hvern þar ſem ſꞇaðenn ꝩerðr. aꞇ þrıðıa koſꞇe
mono þeır vpp geꝩaz. En eꝼ ꝩer berıumz a ꝺageƞn. þa monu ſcelꝩa ꝩarꞇ lıð ręðelıgar áſıanoꝛ ſcıꞇarum þeırra ꝼolka
eða ınꝺıalanz manna er hvergı ſceðıa hare ſıno. eða mıkıll vppꝩoxꞇr rıſa þeırra er ꞇıl eru komner aꝼ þeım ſꞇoðom
er bracꞇa heıꞇa. þaꞇ ꝼylger ok eckı mego ꝼaer menn aꞇ gera ſva moꝛgom þuſunꝺum nema þeır ꝼae komeꞇ a vꝩarꞇ.
Nu heꝩer ꝺarıuſ ok valeꞇ ſer ꞇıl ꝩıgꝩallar ruma ſꞇaðe ok ſleꞇꞇa. ok ꝼıre þa ſok man eıgı þronglenꝺeꞇ aꞇ ſınne ſem
ꝼyʀ geꝩa oſſ ſıgr. Ꝼleſꞇer aller grıcker loꝩa þeꞇꞇa rað. ok eınn hoꝼðenge ſa er polıpercan heıꞇer. eggıar þeſſ mıoc
aꞇ vm noꞇꞇına ſcyle berıaz. ok ſeger aꞇ þvı aꞇ eınſ mego grıckır ſıgra eꝼ ſva er goꝛꞇ. Alexanꝺer konungr lıꞇr ꝩıð honom reıðule-
ga. þvıaꞇ hann ꝩıll eıgı nu áſaka parmenıonem þar ſem hann haꝼðe þaꞇ goꝛꞇ lıꞇlo aðꝛ. þa er hann haꝼðe þeſſ ꝼyſꞇ
aꞇ ꞇaka ſcyllꝺe þér ſeꞇꞇer er ꝺarıuſ haꝼðe boðnar. ok ſvarar ſva. Þeꞇꞇa er þıoꝩa ſıðr ok laðruna er þer bıðeꞇ
oſſ gera. þeırra ꝩán er oll ı ſvıkom ok leynelegom preꞇꞇum. Ecke ſcal ꝩar ꝼregð preꞇꞇum þıona. Oc aꞇ ecke ſe þaꞇ
er á ꝺrage ꝩara ſømð þa man eıgı nu þurꝼa ſıgrenn aꞇ kenna þrongom ꝩıgꝩelle. man ok nu koſꞇr aꞇ
berıaz ꝩıð ſıalꝩan ꝺarıum Eıgı ſcal oc noꞇꞇın ꝩallꝺa ꝩarom ſıgre aꞇ ꝩer ſynem oſſ røꝺꝺa ꝩera. ſcal aꝼ þvı ꝩıſꞇ á
ꝺagenn berıaz. þvıaꞇ ſa ſıgr er ꝩer ęꞇlom aꞇ ꝼa. ſcal annaꞇ hvarꞇ enge ꝩerða. eða ꝩera ſomaſamlıgr í alla
ſꞇaðe. Beꞇr beʀ þeım er konungr ſcal heıꞇa aꞇ hamıngıan breſꞇe ꝼıre ſaker annſꞇreymra oꝛlaga. hellꝺr en
hann ſcammez þeſſ ſıgrſ er hann ꝼǿꝛ a naꞇꞇar þele með þıoꝼlegom álaupom. Eıge ꝩıl ec þvı kaupa ſıgrenn. aꞇ
þeır er epꞇer oſſ koma ꝼınne ſva rıꞇað. aꞇ alexanꝺer konungr haꝼe með preꞇꞇum ſıgraꞇ. ok mınke ſva ſlegðe⸌n⸍ mıcla ꝼregð.
Ek heꝼe nu ſpurꞇ ok aꞇ þeır haꝩa ſꞇerka ꝩoꝛðo á ſer ſerkırner. ok lıðeꞇ lıggr allꞇ unꝺer ꝩapnum. ok megom ꝩer
aꝼ þvı ecke þoꞇꞇ ꝩer ꝩıllꝺem koma þeım á vꝩarꞇ. Ꝼareꞇ aꝼ þvı heım ꞇıl lanꝺꞇıallꝺa yðaʀa ok haꝩeꞇ ꝩıð
yðr ſem bezꞇ. ꞇakeꞇ ſveꝼn ok haꝩeꞇ þaꞇ í hvg yðꝛ. aꞇ ſv rıð er a morgen ſcal ꝩerða man vnꝺer oſſ leg-
gıa halꝩan heımenn. Oc ſıðan er konungr haꝼðe ſva męllꞇ. þa ganga þeır ꞇıl lanꝺꞇıallꝺa ſınna. Darıuſ konungr
gerır ok í annan ſꞇað rað ꝼıre ſınom mǫnnum. ok þaꞇ bragð eꞇlar hann grıckıom ſem þeır monꝺo ꞇekeꞇ haꝩa eꝼ par·
menıo heꝼðe raðeꞇ. ꝼıre þa ſoc byðꝛ hann aꞇ lıðeꞇ ſcyle lıggıa ꝩapnaꞇ vm noꞇꞇına. ok aller heſꞇar
ſcyle ſꞇanꝺa ſauðlaðer. ſꞇoꝛa ellꝺa leꞇr hann ok gera hverꝩeꞇna mıllum herbuðanna. ſva þycker nv ꞇıl
aꞇ ſıa ſem allar herbuðer ſerkıa loge. Gyllꞇer hıalmar ok gullagðer ſcıllꝺer keppaz ꝩıð hımen-
ꞇunglen með bırꞇı ſınnı. Lopꞇeꞇ vnꝺrar mıok er þaꞇ heꝩer ꝼıre ꝼunꝺeꞇ eıgı mınne lıoſ. en þaꞇ heꝩer
aðr í ſer. ok óꞇꞇaz þaꞇ aꞇ ıoꝛðen mone þręꞇa ꞇıl aꞇ ꝩerða hımennenn. Noꞇꞇen ꝼagnar þvı mıoc er hon
lıkız ꝺegenom. þvıaꞇ hıalmr ꝺarıı konungſ lyſer henne ſem ſolen ꝺegenom. Sꞇeınn ꝩar ſeꞇꞇr í oꝩanverðan

hıalmenn. þvı bıarꞇare en ꞇungl eða ſꞇıoꝛnoꝛ. ſem ſolen ꝩar honom bıarꞇare. Marger ſꞇeınar ꝩaro ſeꞇꞇer
í rıng vm hann vꞇan þeır er hverr ſanaðe ſec ꝩera harðla ꝺyran. Þaꞇ er nu aꞇ ſegıa ꝼra alexanꝺro konunge aꞇ hann heꝩer lagz ꞇıl
ſveꝼnſ. en ꝼér eıgı ſoꝼnaꞇ þvıaꞇ hann hugſar ꝼıre ſer á marga ꝩega hvernog hann ſcyle þeſſ berıaz eða ꝩıð
ſcıpa lıðe ſıno er hann ꝼae ſıgraꞇ ꝺarıum konung ſva ſem aꝼle hanſ ꝩar nv mıkıll ok ꞇoꝛbreyꞇlegr. Vm ſlıcꞇ lıggr
hann hugſe ok ꝩaker alla noꞇꞇena þvıaꞇ ſva ꝩar brıoſꞇ hanſ ꝼullꞇ aꝼ ahyɢıom aꞇ þęr haꝩa þar ꝩarla rvm.
Nv ꝩerðꝛ her ꝼyrſꞇ ꝼra aꞇ ſnua. en þar ꞇıl aꞇ ꞇaka aꞇ ey eín lıggr í á þeırre er ꞇıbrıs heıꞇer er ꝼellr
ıgegnum rumaborg. J eyıo þeırre er hóll eın mıkıl. ok mıok ꝩanꝺuð. hon ſꞇenꝺꝛ a ꝼıoꝛom ſꞇolpom. Ꝼıre
þeſſe holl reðꝛ ꝺroꞇnıng eín ageꞇ er vıcꞇoꝛıa þaꞇ er ſıgr heıꞇer. Vꞇallegar ꝺyʀ ero á hvſe þeſſo. Hvrðer
ero þar hvellar þegar er þér erv vpp loknar ſva aꞇ heyrer ꞇıl þeırra ner vm allan heım. Vıð
hallar ꝺyʀ ſıꞇr ſv ꝺróſ er ambıcıo þaꞇ er meꞇnaðꝛ heıꞇer. ꝺroꞇnengen ſıalꝼ ſıꞇr í haſęꞇı þvı er goꝛꞇ er aꝼ ꝼılſ·
beíne. hon heꝩer a hoꝼðe þıapel aꝼ lauro. ſva er hon ſꞇoꝛláꞇ aꞇ hon geꝼr á ꞇvǽr henꝺꝛ hverıom er haꝩa
þarꝼ. Vꞇ íꝼra henne ꞇva vega ſıꞇıa ſyſꞇr hennar þęr er með henne erv í ſıꝼellv. þar er ꝼyrſꞇ glorıa. þaꞇ er ꝼregð er lıꝩer
meðan heımrenn ſꞇenꝺꝛ. Maıeſꞇaſ þaꞇ er ꝩallꝺ er þar ok. er moꝛgom myger með ſıno rıke. þar ſıꞇr ok reuerenꞇıa þaꞇ er ꞇıgnar bragð
er ꝼolkeꞇ gerır lyðeꞇ hoꝼðengıum ſınom. Juſꞇıcıa þaꞇ er reꞇꞇleꞇe heꝩer þar oc ſem maclecꞇ er ꝩırðulegꞇ ſęꞇe
þvıaꞇ hon ꝩapnar laugen ok ꝩeʀ reꞇꞇynꝺen. ok hallar engan ꝩeg ſıno reꞇꞇſyne. Clemenꞇıa þaꞇ er mıllꝺe er
ok í þeırra ſamſęꞇe er mıoc remmer rıkı konunganna. þvıaꞇ hon er goð aꝼ grıðum ok mıſcunnar moꝛ-
gom. þar ſıꞇr oc ſv ꝼrv er pecunıa þaꞇ er auðꝛ heıꞇer er gnęgra heꝩer gull en goða ſıðv. þvıaꞇ hon er
laſꞇa nøreng ok vanſꞇılleſ moðer. Concoꝛdıa þaꞇ er ſamþycke ſıꞇr ok ı þeſſe ſveıꞇ blıð ꝩıð alla ok úmınneg vm·
lıðenſ ſunꝺrðyckeſ. þvıaꞇ hon enꝺer ok ſveꝩr allan vꝼrıð. Þar er ok pax þaꞇ er ꝼrıðꝛ er buanꝺanom er eıƞna hol-
loſꞇ. þvıaꞇ hon geꝼr honom ꝼrelſe aꞇ ꝩınna ſlıcꞇ er hann þarꝼ. Copıa þaꞇ er gnoꞇꞇ ſıꞇr þar en neſꞇa með ꝼullo
hoꝛne þvıaꞇ þęr ꝼara opꞇlega baðar ſaman. Ꝼramme ꝼıre ꝺroꞇnıngınne ſꞇanꝺa þıonar hennar. þaꞇ
erv leıkar þeır. er með margſ conar ſcemꞇan blanꝺa hegoma ꝩıð alhugaꞇ ok gleðıa hana ſva.
J þeſſe ſveıꞇ erv oc úmerk epꞇer męle. ok eınarðar lauſſ laꞇr með vnꝺer hyggıom en blıðv yꝩer bragðe.
ller ſꞇunꝺa þeır a þaꞇ aꞇ ꝼregð ꝺroꞇnıngar ſcyle ſem lengſꞇ lıꝩa. En alla ꝩega broꞇꞇ íꝼra henne þıoꞇa ſong-
ꝼęre. þau er með ymıſſum haꞇꞇum yppa ꝼagrlıga hennar loꝩe. Sıðan er þeſſe ꝺroꞇnıng ſa hveſſv
margar ahyggıoꝛ ſꞇoðo ꝼıre ſveꝼne. þeım er hon haꝼðe geꝩeꞇ hęra luꞇ ı hverre ſocn allꞇ
ꝼra blauꞇv barnſbeıne. þa ręꝺꝺez hon þaꞇ aꞇ ſu rıð er aꞇ komanꝺa moꝛne ſcyllꝺe ꝩerða monꝺe
bera konungenn aꝼle eꝼ haƞn ꞇęke engan ſꞇyrk aꝼ ſveꝼnenom. ok ꝼıre þa ſoc ſpreꞇr hon vpp oꝛ
ſęꞇe ſıno. ok ꝼeʀ hvaꞇlega þar ꞇıl er hon kemr í helle þann er ſa buanꝺe reðꝛ ꝼyrer er ſompnuſ
heıꞇer. ok þar komen. ꞇekr hon ſva ꞇıl oꝛðſ. Rıſ vpp þu ꝼaðer ok ꝼar ꞇıl ꝼunꝺar ꝩıð alexanꝺrum ꝼoſꞇr·
ſon mınn ok leyſ hvg hanſ ok lıcam aꝼ ahyggıom. þvıaꞇ þar aꝼ lıggr hann anꝺꝩake. ſva mellꞇe hon. en þo aꞇ
hann ꝩere laꞇr ok þungr a ſer ok ꝺoꝩenn mıoc aꝼ langre legu. þa ꝩıll hann þo gera þaꞇ er hon bıðꝛ ꞇekr
nu ꝼıaðr ham er hann aꞇꞇe ok bınꝺꝛ á ſek ꝼlygr ſıðan leıðar ſınnar. Oc allꞇ þar er hann ꝼoꝛ ı nanꝺ
hımınꞇunglom. þa ꝼellr a þau ſva mıkıll ómınneſ hauꝼge. aꞇ þau ga eıge aꞇ ganga leıð-
ar ſınnar. Eıgı nemr hann ꝼyʀ ſꞇaðar en hann kemr ꞇıl herbuða grıckıa. ok ꞇıl reckıo konungſenſ. hann

ꞇekr þegar ıbroꞇꞇ þaðan allar ahyggıoꝛ ok legz í rekıona hıa honom. ok þa ſoꝼnar konungr ꝼaſꞇ ok ſeꝼr
allꞇ ꞇıl þeſſ er mıok ꝩar moꝛnaꞇ. Nu rennr ſol upp. ok þvıaꞇ hon ſynır ſek ꝩıꞇa ꝼırer þau ſꞇoꝛꞇıðenꝺe er
þann ꝺag mono geraz geꝩr hon aꝼ ſer lıꞇıꞇ lıoſ ok benꝺer ꝼırer með bleıkum lıꞇ margſ mannz ꝼeıgð. Oc þa
ſamnaz ſaman hoꝼðengıar grıckıa ꞇıl lanꝺꞇıallz þeſſ er konungr ſvaꝼ í. þeır unꝺraz þaꞇ mıok er hann ſeꝼr
ſva lenge. þar ſem hann ꝩar ıaꝼnan ꝩa⸌n⸍r ſıalꝩr aꞇ ꝩekıa aðra. ok ſlícr haſke ſem þeım ſꞇoð nv ꝼıre ꝺu-
rum. þaꞇ eꞇla ſumer aꞇ konungr mone ꝩera røꝺꝺꝛ. ok myne ſva ꝩılıa ꝼela ręzlo ſına aꞇ laꞇa ſem hann ſoꝩe.
En engı þorer ınn aꞇ ganga aꞇ ꝩıꞇa hvaꞇ ꞇıꞇꞇ er ok eıgı ıƞn ꝩerðer hanſ hellꝺr en aðrer. Eıgı þoꝛa þeır
ok aꞇ ꝩapna ſek eða buaz ꞇıl barꝺaga ꝼyʀ en konungrenn byðꝛ þaꞇ ſıalꝼr. Parmenıo geꝼr þa þaꞇ rað aꞇ menn
ſcyle ꝼara ꝼyrſꞇ ꞇıl maꞇar ſınſ ok bıða ſva þeſſ er konungr ꝩacne. Darıuſ konungr er nv komenn a ꝼoꝛ með
her ſınn. ok er parmenıo ꝩerðr þeſſ ꝩaʀ. þa gengr hann ınn í lanꝺꞇıallꝺ konungſenſ. ok aꞇ rekıoƞne þar ſem
hann lıggr. ok kallar a hann nockoꝛum ſınƞum en hann ꝩacnar eıgı aꞇ hellꝺꝛ. ok þa ꞇekr parmenıo a honom ok meler ſva.
Vpp runnen ſol heʀa bıðr yðꝛ ꝩaka. en eıgı ec. hvı ſęꞇer þaꞇ er þer haꝩeꞇ ſva lenge ſoꝩeꞇ. Nv nalgaz ꝺarıuſ
konungr en grıcker bıða ⸌eƞn⸍ ꝩapnlauſer yðarſ boðſ. hvar er nv ſa krapꞇr oc ſꞇyrkr hvgar þınſ er her ꞇıl heꝩer
ꝼyrer øngu bognað. þu ꝩarꞇ ıaꝼnan ꝩanr ſıalꝼr aꞇ ꝩekıa ıamꝩel ꝩarðhallz meƞnena ſem aðra.
Trvðu þvı ſeger konungrenn. aꞇ mer heꝩer eckı ſveꝼnſamꞇ oꝛðeꞇ vm rıðer ꝼyʀ en nv er ahyggıoꝛ haꝩa komez
ábroꞇꞇ oꝛ brıoſꞇe mıno. Parmenıo vnꝺraz þaꞇ mıok en ꞇreyſꞇız eıgı epꞇer aꞇ ſpyrıa hvı þaꞇ ſęꞇe er hann ſeger
ſek nu áhyggıo lauſan ꝩera. ok þa ſvaʀar konungrenn ſva. þa er vꝩıner ꝩarer brenꝺo bygðer ok akra en bruꞇu
borger ok þoꝛðo eıgı aꞇ berıaz ꝩıð oſſ. ꝩar ſok ꞇıl þeſſ aꞇ ec ꝩęra hvgſíukr. ok þar ꝼıre ꝼek ec allꝺrege
ro. En þvıaꞇ ꝼęre geꝩaz a aꞇ berıaz ꝩıð ſıalꝩan ꝺarıum ok allan hanſ aꝼla. ok lıclegꞇ ſe aꞇ hann mege eıgı ꝼoꝛðaz
þenna barꝺaga með ꝼloꞇꞇa þa er nu enge ſa luꞇr er mek hvgſyke. En ꞇıl hverſ ꝺvel ec nu. ꝼar-
eꞇ ok ꞇakeꞇ ꝩapn yðoꝛ ok buez epꞇer ꝩenıu. Ec man í annaꞇ ſınn ſegıa her aꝼ ꝼleıra í beꞇra ꞇome. Sıð-
an leꞇr konungr blaſa ꞇıl aꞇ lıðeꞇ herklęðız. hann ꝩapnaz ok nu ſıalꝼr. ſꞇıgr ſıðan a heſꞇ ſınn er bucıꝼal heıꞇer.
llꝺregı hoꝼðo grıcker ſeꞇ konungenn kaꞇara ꝼra þvı er þeır boꝛðoz eꞇ ꝼyrſꞇa ſınn vnꝺer hanſ merkıom. Oc er hann rıðꝛ
ꝼram í lıðeꞇ. þa ſꞇyrkez í hugenum hverr er konungen ſer. ok margr ſa er aðꝛ ꝩar oꞇꞇa ꝼullr. ꝩenꞇe þegar
aꞇ ꝩel monꝺı ꞇakaz. þvıaꞇ ſva þoꞇꞇe ſem ſıgrenn ſęꞇe í anꝺlıꞇe honom. Nv ſcıpar hann lıðe ſıno í
ſveıꞇer. ok ſcıpar ſıðan ꝼylkıngar. hann bıðꝛ ok ſına menn ꝩaraz ꝩıð keʀur þǽr er ꝺarıuſ konungr haꝼðı ıarna
laꞇeꞇ. ſva aꞇ þar ꝩar meízla ꝩan aꝼ þeım er ꝼyrer yrðe. ok aꝼ þeım herbunaðe maꞇꞇe hann ꝩenꞇa ſer
mıkılſ ſıgr⸌s⸍. Oc þvı geꝼr alexanꝺer konungr grıckıom þaꞇ rað. aꞇ þar ſem ſerker leypa ꝼram með þeſ konar keʀvm. ſcyle
þeır ꝩıkıa ꞇva ꝩega unꝺan ok geꝩa þeım rúm. ok ſnua ſıðan epꞇer þeım ok gęꞇa þeſſ aꞇ hvareger haꝩe ꝼa-
reꞇ ørenꝺlauſꞇ heſꞇarner eða þeır er keʀunum ſꞇyra. Oc þa er hann haꝼðe ſlıkar amınnengar goꝛꞇ
ſınom mǫnnum. kemr ꞇıl hanſ maðr eınn ſa er laupeꞇ haꝼðe ꝼra ⸍ſerkıom⸌ ok ſeger honom aꞇ ꝺarıuſ konungr heꝩer kaſꞇa laꞇeꞇ nıðꝛ
herſporom í eınhverıom ſꞇað leynelega ok ęꞇlar þaꞇ eꝼ hann ꝼǽr eıgı ſıgraꞇ grıcke með oꝼreꝼle. aꞇ þeır ſcyle
þo ꝩerða ſıgraðer með ſlıkvm brogðum. Alexanꝺer konungr lęꞇr ꞇaka þenna mann ok ꝩarðꝩeıꞇa ꞇıl þeſſ aꞇ hann
ꞇake ſlıcꞇ vpp ſem hann ſꞇunꝺar ꞇıl. þa er reynꞇ ꝩerðꝛ hvarꞇ hann ſeger ꝼalſ eða eıgı. hann lǽꞇr oc
gera kvnnıcꞇ ollum herınum epꞇer þvı ſem honom ꝩar ſagꞇ hvar herſporum ꝩar nıðꝛ kaſꞇað. ok bıðr aꞇ aller

ſcyle ꝩaraz þann ſꞇað aꞇ eıgı ꝩyrðe þeırra krapꞇ⸌r⸍ yꝩer komenn aꝼ preꞇꞇvm ꝺarıı konungſ. Nv rıðr hann ꝼraman ꝼıre ꝼylkın-
garnar ok eggıar lıðeꞇ alla ꝩega. ſıðan ꞇalar hann ꝼıre herınum. ok heꝼr ſva mal ſıꞇꞇ. Nv er þar komeꞇ
goðer ꝺrenger aꞇ oſſ er ꝼıre honꝺum er ſıðarſꞇa ſꞇarꝼ. en hverꞇ agęꞇe monom ꝩér ꝼa aꝼ þeım oꝛroſꞇom
er ꝩer hoꝩom haeꞇ nema guð ok hamıngıan leıðe ꞇıl goðra lycꞇa ꝩarn enn ſıðarſꞇa ſıgr. Oc þeſſ
megum ꝩer urugger ꝩęnꞇa. þvıaꞇ hamıngıan er ıaꝼnan ſꞇyrker alexanꝺrum ꝩıll þıona mer ſem hon
ꝩıll yꝩer ꝩera oðrum hoꝼðengıom. þegar epꞇer þaꞇ er allꞇ grıclanꝺ haꝼðe numeꞇ mer aꞇ þıona. ok ꝩér
ꝼoꝛom þaðan íbroꞇꞇ. ſenꝺe hon ímoꞇ oſſ óꝩıne ꝩara ꞇıl þeſſ aꞇ ꝩar ꝼregð meꞇꞇe ſem ꝼyrſꞇ ꝼram-
gang ꞇaka. ok þoaꞇ þeır er þa boꝛðoz oſſ ímoꞇe heꝼðe ꝩılıa ꞇıl aꞇ gera ſlícꞇ í annaꞇ ſınn. þa mono
þeır allꝺrege þoꝛa þaꞇ ſıðan. Allr þeſſe mugr er ímoꞇ oſſ er komınn ognar með ongo oðro en
hoꝼðaꞇale. ok þvıaꞇ hamıngıoƞne leıðez nu aꞇ ꞇelıa hverſv margan ſıgr ꝩer hoꝩum ꝼengeꞇ þann
er henne þıcker eıgı mıkılſ ꝩerðꝛ. þa ſꞇarꝩar hon nu þar í aꞇ ꝩer ſcylem á eınum ꝺege ꝼa ſıgraꞇ heımenn
allan í ſenn. Oc þvı meıra man þeſſe ſıgr þıckıa ꝩerðꝛ ſem þeır ero ꝼęre er hann mono ꝼa. en hıner
ꝼleıre er ſıgraðer mono ꝩerða. Gangeꞇ nu þa ígognom þeſſar enar vvıglego ꝼylkıngar þar
ſem ſverðen ryðıa goꞇoꝛ ꝼyrer yðꝛ. hyggeꞇ aꞇ hveſſv ſcıllꝺer þeırra ok hıalmar ſcına aꞇ gulle ok gım-
ſꞇeınom. ok hveſſv lıomar aꝼ þeım ꝺýrum klęðum er þeır haꝩa á ſek boreꞇ. Hveʀ myne ſpara ꝩıð ſek
aꞇ ſıgra þa er þannog buaz ꞇıl barꝺaga. hveʀ mon henꝺe ꝺrepa ꝩıð boðno gulle nema ſa er
ecke ꝩeíꞇ. En þer megoꞇ nu ꝩel ok leꞇlega eıgnaz allan þann auð er þeſſar þıoðır haꝩa
ſaman boꝛeꞇ eꝼ ſverðen erv lyðen. ok anꝺſvara með ſꞇoꝛom hoggvm ꝼegıoꝛnum hug þeım er eıgı
þyrſꞇer mınnr ꞇıl ꝺrapſ ok ꝺreyra vꝩına ſınna. en ꞇıl gullz ok gerſıma. Allꞇ þaꞇ herꝼang er þer megoꞇ
her ſıa ok ꝼá. ſcal yðarꞇ ꝩera en eıgı ꝩarꞇ. Sıgreꞇ aꞇ eınſ mer ꞇıl hanꝺa. en ſcıpꞇeꞇ ꝼeno með yðꝛ.
verr ſa er ſva ꝩıll berıaz aꞇ mer lıke. ſcal ꝩera ꝼelage mınn vm ꝼręgðena. en ꞇaka ꞇıl ſín allꞇ annaꞇ
ok berez hann epꞇer þvı ſem hann ſer mek berıaz. Oc eꝼ alexanꝺer ꝩerðꝛ eıgı ſénn í ꝼraman ꝩerðꝛe ꝼylkıngvnne. ok ſnue
hann bake ꝩıð vꝩınum ſınum. þa man haꝩa ſacꝩorn ꝼıre ſek hverr er ſlıolega ꝩıll berıaz eða ꝼlyıa. oc
ꝩıſꞇ man honom ſv ſoc vpp geꝩen. En eꝼ ek líꝩe mer eıgı mıok ok mæla ek allꝺrege þeꞇꞇa ꝩıð kap-
pann hıa mer. ꝼar þu ꝼyʀe ok berſc ꝼyrer okr baða. þa em ec ꝩerðꝛ aꞇ haꝩa þa ꝼelaga. er mer
ꝼylge mannlega. Hveʀ ſa er konungr ſcal heıꞇa ꝩerðꝛ ſcyllꝺꝛ ꞇıl aꞇ geꝩa þau ꝺøme aꝼ ſer ſıalꝩom er
reyſꞇe menn mege rauſꞇleíc aꝼ nema. Sva mælꞇe hann oc nu laupa ſaman ꝼylkıngarnar. ſva mı-
kıꞇ hark ok ogoꝛlıgr gnyr ꝩarð þar aꝼ ſem ꝩerða monꝺe eꝼ heımreƞn allr rapaðe.
I manaðe þeım er maıuſ heıꞇer ꞇecz oꝛroſꞇa með þeım alexanꝺro ok ꝺarıo. ſnemma ꝺagſ. ſva er ꞇıl ꝩıſaꞇ í helgum bo-
kum aꞇ þenna barꝺaga haꝩe ꝺanıel ꝼıre ſagꞇ ı ſınne ſpaſogo. ok ſa buccr er hann ſagðe aꞇ oꝛ noꝛðꝛ·
halꝩu heımſ monꝺe koma. ok ſerkıom ꝩar ſannlega guðleg heꝼnꝺ ſınſ oꝼſa ſyner ſek nv. Oc þeg-
ar er ſa maðr ſa konungenn alexanꝺrum er arıſꞇomeneſ heıꞇer eꞇꞇaðꝛ aꝼ ınꝺıalanꝺe. keyrer hann ꝼaſꞇ ꝼram ꝼíl er hann ſaꞇ á.
ok ſcyꞇr ꞇıl hanſ ſpıoꞇe ſva ſnarꞇ aꞇ ígognum gek ſcıollꝺ hanſ ok ſpıoꞇzoꝺꝺrenn nam í brynıonnne
ſꞇaðar. Alexanꝺer konungr leggr ímoꞇe ſpıoꞇe á ꝼılenum ſva aꞇ þegar gengr á hol. Aꝼ ꝼalle hanſ ꝩarð mık-
ıll ꝺykr. ok í þvı er ꝼıllenn ꞇók aꞇ rıða. ſeꞇr konungr ſverð ſıꞇꞇ a halſ arıſꞇomenı ſva aꞇ aꝼ gek

en berıaz lengr. leynaz þeır nu broꞇꞇ oꝛ barꝺanum hverr ſem komaz ma ok nema eıgı ꝼyʀ ſꞇað en
um mıðneꞇꞇe þa er þeır koma í arbola þann ſꞇað er ſva heıꞇer. þar ꝩar ꝼyrer ꝺarıuſ konungr. ok þaꞇ lıð er
unꝺan haꝼðe komız með honom. Hann leıꞇar þar raðſ ꝩıð ſına menn hvaꞇ nu ſcal aꞇ haꝩaz.
ma þeır þar aller ſaman í hryggum hug vm hamıngıo ꞇíon ſıꞇꞇ ok þaꞇ mıkla ſlag er þeır ha-
ꝩa ꝼengeꞇ. Sıðan er ꝺarıuſ konungr ꝼęr aꝼ ſer runꝺeꞇ møðelegom anꝺꝩoꝛpum harmþrungınſ hug-
ar lıꞇr yꝩer lıð þaꞇ er grıcker hoꝼðo leıꝼꞇ honom ok męler ſva. Þaꞇ er manzenſ eðle aꞇ þola ſꞇunꝺum ſꞇoꝛ
áꝼoll. en ꝼagna ſꞇunꝺum aꝼ ꝼarſęllıgom luꞇum. bogna ꝼıre harðreꞇꞇe rıſa þvı neſꞇ vpp vıð
apꞇr ꝼengenn ꞇıma. ſlıcꞇ ſama henꝺe kreſum konung ſem oſſ heꝩer nv ok eƞn hellꝺꝛ þann ágęꞇa
konung cırum er eín kona ꝼek yꝩer komeꞇ. Oc ſa xerxeſ er þacðe haveꞇ allꞇ nalıga með ſı-
nom ſcıpaſꞇole naðe ꝩarla með eıꞇꞇ ſcıp apꞇr aꞇ ꝩenꝺa ꞇıl ſınſ rıkıſ. ok ꝼıre þvı ſcal enge
nyıung ꝼa ſnueꞇ ſꞇerku brıoſꞇe aꞇ enge log ſcyllꝺa hamıngıona ꞇıl aꞇ ꝩera manne ıam-
nan holla. En þaꞇ er ſıgroðum eınga ꝩán aꞇ ꝩenꞇa ſer ſıgrſ á uꝩınum ſınum í annaꞇ ſınn. Ec
ꝩeíꞇ ꝩıſꞇ aꞇ grıcker mono nv hallꝺa ꞇıl borga þeırra er eyꝺꝺar erv aꝼ mǫnnum. en ꝼullar aꝼ ꝼe. þar
man ſu ágıarna þıoð leıꞇa þeſſ aꞇ ſꞇoðꝩa þoꝛſꞇa ſınn á gulleno. ok ſeðıa ꝼengenn hungr á-
nyıo ránꝼenge. þaꞇ hygg ec oſſ mono haglecꞇ ꝩera. Nu man ec ꝼara uꞇ í meꝺıam í þann luꞇa
rıkeſ er vꝼrıðrenn heꝩer ecke granꝺaꞇ. man ec þar enꝺꝛbøꞇꞇ ꝼa ſꞇyrk mınn allan. Eıgı man
oſſ ok þaꞇ meına nv ſem ꝼyʀ aꞇ ꝩer ꝺragem epꞇer oſſ óꝼ ꝼıar. boꝛn eða konoꝛ ok þıonoſꞇo menn þeırra.
þvıaꞇ þaꞇ haꝩa maꞇꞇvger menn reynꞇ aꞇ langre ꝩenıu hꝩeſſv mıkeꞇ ſlıker luꞇer ꞇalma þeırra ꝼramkvǽmð
er berıaz ſcolo. Oc þvıaꞇ alexanꝺro heꝩer þaꞇ ſıgr geꝩeꞇ er hann ꝺro eıgı epꞇer ſer þeſ konar þunga. þa man hann ok
þar ꝼyrer ꞇyna ſıgrenum er hann heꝩer ſlıcꞇ allꞇ ꞇekeꞇ í ſıꞇꞇ ꝩallꝺ. ok ſa er ſıgraðez ꝼrıalſ aꝼ ſınv
ꝼaꞇęke. man yꝩer ꝩerða komenn laðenn aꝼ herꝼangı. þvıaꞇ með ꝩapnum ma ſıgr ꝩega hellꝺꝛ
en með gulle ok gerſemvm. Mannꝺomr ok reyſꞇe goðꝛa ꝺrengıa ꝩerıa lonꝺ ok rıkı beꞇr en auðꝛ
eða ſꞇerk ꝩıge. Ꝼoꝛom nu þar ſem ek kom aðꝛ á ı vꞇhalꝩoꝛ rıkeſ ꝩarſ. ok hırðum eıgı þoaꞇ oſſ
ſe þaꞇ nockoꞇ ſnueꞇ ꞇıl ꝩanꝩırðengar. þvıaꞇ þaꞇ er manne nyꞇſamlegꞇ þa er þungꞇ ꝩıll ꝩeıꞇa
aꞇ ꝼreıſꞇa ꝼleıra ꝩıð en þeſſ eına er ꝼagr oꝛðromr ꝼalle ꞇıl. raún heꝩer þaꞇ opꞇlega ſannaꞇ.
Vér ꝩıꞇum ok aꞇ ener ꝼyʀe ꝼeðꝛ ꝼoꝛellrar ꝩarer haꝩa raꞇað í ıamſꞇoꝛ aꝼelle ok þa haꝩa þeır um rıðar
ſaker unꝺan hallaꞇ úꝼrıðenum. ok þyrmꞇ beðe ſer ok úꝩınum ſınum þar ꞇıl er hamıngıan heꝩer
ꝩıꞇıaꞇ þeırra. ok geꝩeꞇ þeım hęra luꞇ. en hınum nıðran er aðꝛ haꝩa ſıgre raðeꞇ. Sva lykr ꝺarıuſ konungr ſıno
male. ok menn hanſ røma líꞇꞇ þeſſa raðagoꝛð. þıckır boꝛen ꝩán aꞇ hann mone apꞇr ꝼa nað ſóma
ſınum þar ſem alexanꝺer ma þegar aꞇ komanꝺa moꝛne ſeꞇıaz vm ſıalꝩa babılonem. ok aðrar boꝛger
þer er hann haꝼðe ꝩarnarlauſar geꝼıꞇ í ꝩallꝺ úꝩına ſınna. ok aꞇ ſıðꝛ ꝩenꞇa þeır aꞇ hann mone apꞇr
ꝼa þaꞇ er hann heꝩer laꞇeꞇ. aꞇ þeır ęꞇla aꞇ hann mone ꝩera bráꞇꞇ aꝼ ſeꞇꞇr ollo rıkıno. En þo ꝩılıa aller
ꝼylgıa honom úꞇ í meꝺıam. hvarꞇ ſem þar hellꝺꝛ meıʀ ꞇıl aꞇ lıðeꞇ þıckız vm ſec vruggara
meðan þaꞇ hellz ſaman. eða ꞇreyſꞇez þaꞇ eıgı aꞇ brıoꞇa boð konungſ þo aꞇ hans ꝼyrer eꞇlan ſynꝺız
nu ꝼleſꞇum vlıkleg ꞇıl mıkıllar upp reıſꞇar.

Þaꞇ er nu aꞇ ſegıa ꝼra alexanꝺro konunge aꞇ hann ſcıpꞇer herꝼange með lıðe ſınu í þeırre borg er ꝺarıuſ konungr haꝼðe ꝺva-
lız í um noꞇꞇına epꞇer barꝺagann. ſcoꝛꞇer hann nu hvarke ꞇıl ꝼong ne ꝩılıa aꞇ geꝩa hverıom yꝼren
erꝩeðeſ laún. ſıðan ꝼeʀ hann yꝩer ſırıam hvaꞇlega. þvıaꞇ hann gırnız aꞇ koma ꞇıl babılonar ſem ꝼyrſꞇ
ok ꝼa hana með ꝩallꝺe. eꝼ hann naer eıgı með þeırra ꝩıllꝺ er borgena byɢıa. Oc þa er hann aꞇꞇe ſcamꞇ ꞇıl
ſꞇaðarenſ. kemr ímoꞇ honom maꞇheuſ með ſonom ſınum ſa maðꝛ er eínn ꝩar agęꞇaſꞇr aꝼ þeım hoꝼðen-
gıom er þıonaꞇ hoꝼðu ꝺarıo. hann geꝼr í ꝩallꝺ alexanꝺrı ſıalꝩan ſek ok borgena babılonem. konungr ꞇekr honom blıðlıga.
ok ꝩerðꝛ harða ꝼegenn hanſ ęrenꝺe. þvıaꞇ mıkıꞇ ok langꞇ ſꞇarꝼ monꝺe ꞇıl þurꝩa aꞇ ꝩınna ſva ſꞇerka
borg ok ꝼıolmenna. þeſſe maðr maꞇheuſ er ıamnan haꝼðe ſer aꝼlaꞇ mıkıllar ꝼregðar aꝼ ſınne reyſꞇe.
ok ı ꝼyʀa barꝺaga konunganna ꝩarð mıok ageꞇr aꝼ ꝼreknlıgre ꝼramgongu gaꝼ oðꝛum ꝺømı a ſıalꝩum
ſer aꞇ hyllaz aꞇ alexanꝺrum konung ok ꝼrıðaz ꝩıð hann. Epꞇer þeꞇꞇa ſcıpar alexanꝺer konungr lıðe ſıno í ꝼylkıngar þannog ſem meſꞇ
ſyne mege ꞇıl ꝩera. ok bıðꝛ grıcke ꝼıre ꝼara. en ſerkıa lıð epꞇer. ok ſꞇeꝼner ſıðan ꞇıl ſꞇaðarenſ. borgarlyðꝛ-
eƞn ꝺrıꝼr úꞇ ímoꞇ konunge. ok ſynır aꝼ ſer mıkınn ꝼagnað í hanſ ꞇıl kvamo. Auðꝛ ſa er ꝼoꝛnnkonongar
hoꝼðo ſaman ꝺregeꞇ. er hverꝩeꞇna ꞇıl ſyneſ boꝛeƞn ꝩıð þenna nyıa konung. ok ſcurðgoðen ſıalꝼ erv boꝛ-
en uꞇ oꝛ hoꝼum ſınum ímoꞇ honom. Dyrer ꝩeꝩer eru ꝩıða breıꝺꝺer úꞇ á ꝩegenn þar ſem herrenn ſcal rıða. Gam-
lır bønꝺꝛ ok allꝺraðar hvſꝼreyıoꝛ ꞇaka kleðnað ſınn enn bezꞇa. þrelar ok ambaꞇꞇer ⸌haꝩa⸍ ok ſva goð kle-
ðe nu. ok þau kenna ſek ꝩarla. ok gleyma nalega nauð ok noꝼnom ſınum þeım er þar ꝼylgıa. ok lan-
kleðe gera þann margan her rıkmanlıgan er ꝼaꞇekr ꝩar. ſꞇręꞇen ero þakeð með enum ꝼegr-
ſꞇum blomum þar ſem konungr ſcal rıða. ok allar þer urꞇer er bezꞇ ılma erv boꝛnar ꝼyrer hann á elꝺa þa er
ſerker hoꝼðo mıkınn aꞇrvnað ꞇıl ꝼıre ꝩıgſlo ſaker þeırra. þau grımmo ꝺyr er heıꞇa ꞇıgreſ oc
parꝺı ꝼara ꝼırer ꝼylkıng konungſ. ok þar með moꝛg leon. Ꝼıolðe mannz ꝺrıꝼr í ena heſꞇa ꞇurna. eða
a borgar ꝩeggına aꞇ þeır meꞇꞇe ſem goꝛſꞇ ſıa ꝼoꝛ grıckıa. ok allra hellzꞇ konungenn ſıalꝩan. Margr
leıkare ꝼeʀ uꞇ ſꞇaðenum með allz konar ſongꝼøre moꞇe konunge. ok þeır ganga marger með neıgꞇ
hoꝼuð ímoꞇ honom. er ſpamenn ꝩoꝛo kallaðer. ok leꞇoz ꝩıꞇa ꝼırer oꝛlog manna. þeır ꝩáru ꞇıl komnır aꝼ egıp-
ꞇalanꝺe. ok oꝛ þeırre borg er memphıſ heıꞇer er í þann ꞇıma hugðu marger meſꞇan ſpaclek í bua.
Sva ſeger meıſꞇare galꞇeruſ ꞇrue ſlıco hverr aꝼ er ſynez. aꞇ ſıalꝩr rumaborgar lyðꝛ haꝩe allꝺrege ꞇekeꞇ
með ıammıkenn príſ ꝩıð ſınum hoꝼðengıom epꞇer þau ſꞇoꝛo herꝩırke er þeır haꝩa goꝛꞇ. ok þaꞇ var mak-
legꞇ ſeger hann aꞇ ſva ꝩęre goꝛꞇ. þvıaꞇ eꝼ reꞇꞇ er hugſaꞇ vm ꝩerc annaʀa konunga. ok ſe þau ſannlega loꝩaꞇ.
ok í annaꞇ ſꞇað ſe vpp ꞇalꞇ er alexanꝺer konungr ꝩann. ok aꞇ hugꞇ hveſſu mıkıꞇ hann ꞇok í ꝼang ſer á unga allꝺre.
ok með hveſſv lıꞇlu lıðe hann barðez ímoꞇ enum meſꞇum hoꝼðengıom. ok hveſſv ſcamma ſꞇunꝺ hann
haꝼðe ꞇıl aꞇ leggıa unꝺer ſek heımenn allan. þa man sva ſynaz ſem aller þeır konungar er ꝼoꝛnſcállꝺen
haꝩa meſꞇ loꝩaꞇ í ſınom bocom. haꝩe ꝩereꞇ lyðmannlıger hıa þeſſum konunge. ok ꝩıſꞇ meꞇꞇe lucanuſ ſeger
hann þıckıaz oꝼ loꝩaꞇ haꝩa keıſarann ıulıum í ſınne boc. Vıllꝺe guð aꞇ nu ꝩere ꝼracka konungr ſlıkr ſem
alexanꝺer ꝩar. þa monꝺe ſkıoꞇꞇ allr heımr þıona reꞇre ꞇru.
Alexanꝺer konungr er nu komınn í borgena babılonem. ok nu męler. meıſꞇare galꞇeruſ þeſſum oꝛðum
ꞇıl borgarennar ı ſınne boc. Se her babılon ꝺrep heımſınſ. ok oꞇꞇa konunganna. ſe her nv

þann alexanꝺrum er þv maꞇꞇer oppꞇ ſınnum ſıa ꝼırer ı helgum bocom ok ſpa ſogum aꞇ koma mynꝺe. ok ſıgra allꞇ aſıam.
ygg aꞇ honom ꝩanꝺlega nu er þu þarꝼ⸌ꞇ⸍ eıgı aꞇ ſpyrıa ꞇıl hanſ. ok ꝺramba eıgı ꝩıð honom. þoaꞇ þv
haꝩer hann lucðan ꝼıre ınnan ſꞇerka ꞇıglꝩegge. þar er hann ꝼaðmar allan heımenn með ſıno ꝩallꝺe.
ok ſıalꝩer konungarner ręðaz þegar er þeır heyra naꝼn hanſ. þeſſı ſcal ꝩera þınn konungr. er aull ꝩerallꝺar byg·
ðen meꞇꞇe gırnaz ꞇıl yꝩer ſer aꞇ haꝩa. eꝼ hanſ ꞇıgn hellꝺe ꝩel í alla ſꞇaða þeım mannkoſꞇom er
hann ꞇok vpp í ꝼyſꞇo með henne. Se. ſeger hann enn ꞇıl borgarennar. hverſu ſꞇıllelega ſꞇıoꝛn hann ꝩeıꞇer ſıgroðom
þeım er geꝩa ſec ı hanſ ꝩallꝺ. ok líꞇ á mıcla mıllꝺe þeſſ mannz er hamıngıan ꝩeıꞇer ꝼleſꞇa ꝼarſęllꝺ. ok
ſva lın log geꝼr ſınum unꝺer mǫnnum. ok hoꝼuð ſꞇað rıkıſ ſınſ byggver hann þeım ſomom. er ꝼıre ſcommo boꝛ-
ðoz ímoꞇ honom. ok gerır ſer aꝼ uꝩınum ena kǽrſꞇo ꝩıne. Nu ſnyr mæıſꞇare ſıno male meíʀ
ꞇıl konungſ ſıalꝼſ. ok ſeger ſva. aꞇ aꝼ margꝼallego munuðlıꝩe þvı. er meıra gang haꝼðe í þeſſaʀe
boꝛg babılón. en hverꝩeꞇna í oðrom ſꞇoðum. ok aꝼ ugrynne ꝼıar þvı er hann ꝼek þar. mıſꞇı haƞn þeſſ
reꞇleꞇıſ ok þeırra mannꝺyrða er hann haꝼðe numeꞇ aꝼ meıſꞇara ſınom arıſꞇoꞇılı. Sva mıoc er þaꞇ
ꝼolc oꝛſcamma er þenna ſꞇað bygðe. aꞇ þa er ꝩıneꞇ ꝩıller huge manna. ok kveycer lıoꞇlega loſꞇa·
gırnꝺ. laꞇa þeır er ꝩeıꞇa ꝩıneꞇ beðe ꝼalar ꝩıð ꝼeno konoꝛ ſınar ok ꝺeꞇr. ok eꝼ ꝺryckrenn gerır þeım
úſparan penıngınn er ſer ꝩıll kono kaupa. þa pyꞇer hann hana nauðga er ꝼala lęꞇr. eꝼ hon ꝩıll
eıgı loſꞇeg. Þaꞇ er þar ok ſıðꝛ ꝩıð ꝺryckeƞn. aꞇ ıamꝩel hoꝼðengıarner ſıalꝩer ſem aðꝛır laꞇa leıka
ꝼıre ſer allar nǽꞇr nalega. Tva ꝺaga ok xx ꝩar alexanꝺer konungr í babılon. Oc þvıaꞇ herreƞn allr haꝼðe nv
lıꝩaꞇ ſem lyſꞇe. ok legeꞇ ı ꝺryckıo alla þeſſa ſꞇunꝺ. ꝩar ſva ꝺıgnað ꝺaðen í moꝛgom. aꞇ eꝼ vꝩıner
þeırra heꝼðe nu þegar á þa laupeꞇ. monꝺo þeır eckı ſva ꝼreknlega ꝼram ganga. ſem ꝩenıa ꝩar ꞇıl
ıamnan aðꝛ. Nv rıðꝛ konungr uꞇ aꝼ ſꞇaðenom með allan her ſınn. ok á ꝩollum nockoꝛum ꝼogrum eıgı langꞇ
ꝼra borgenne. leꞇr hann ſꞇauðva lıðeꞇ ꝼıre þa ſauk aꞇ hann leꞇr þar vpp ſegıa þau log er hann ꝩıll ſeꞇıa.
ok þaꞇ er hann ſcıpar oðꝛoꝩıſ í herınom en hanſ ꝼoꝛellrar ener ꝼyʀe konungar hoꝼðu ſeꞇꞇ. ok ſemr nv allar þıo-
noſꞇur aꝼ nyıo. ſeꞇr hoꝼðengıa yꝩer hverıa þuſunꝺ rıꝺꝺara þa er cılıarche ero kallaðer á laꞇı-
no. ꞇıl þeſſ aꞇ hveʀ þeırra mege ſannlıga proba þa ſveıꞇ er hann er yꝩer ſcıpaðꝛ. ok ſcynıa þaꞇ aꞇ ſlıcꞇ ꞇa-
ke hveʀ vpp ſem hann þıonar ꞇıl. ok eıge mege ſa með ꝼalſe gera ſec goðan ꝺreng. er hann er ꝺaðlꜹſſ.
eða þvı gleymꞇ er goðꝛ ꝺrengr gerer. þaꞇ haꝼðe ꝩereꞇ ꝩenıa enna ꝼyrre konunga. ok ſva ꝼoður hanſ phılıp-
pı aꞇ laꞇa blaſa ı luðꝛ þa er hoꝼðengıar herſenſ ſcyllꝺo ſeꞇıa merke ſın vpp. en þvıaꞇ ſva bar
opꞇ ímóꞇ aꞇ eıge maꞇꞇe heyra luðrenn um allan herıƞn ꝼıre harke ok ꝩapna brake þvı er ꝩarð.
bauð alexanꝺer konungr aꞇ heðan íꝼra ſcyllꝺe reıſa vpp a ꝺagenn háꝩa ſꞇong ꞇıl ꝩıꞇneſcıo. en ꞇaka ꝼırer mark
a noꞇꞇena reyk eða ellꝺ. Her með bıðꝛ hann ok byðꝛ ꞇıgnum ſem úꞇıgnum. aꞇ hverr ſcyle hallꝺınn ꝩera
ꝩılıa aꝼ ſınom ꝩerkum ok verkkaupom. en enge ꝺırꝼðe ſec ꞇıl þeſſ aꞇ kenna ſer þaꞇ. er hann gerır eıgı. eða
leıꞇa ꝼręgðar ꝼıre annarſ ꝼrama. ok aꝼla þannug þeſſ er hann ſꞇunꝺar ecke ꞇıl. Sıðan er alexanꝺer konungr haꝼðe
ſagꞇ vpp herınum þęr laga ſeꞇnıngar er hann haꝼðe ſameꞇ aðꝛ með ꝺıupſeꞇꞇo raðe. ok aller ꞇoko þvı
þacſamlıga. þa ſꞇeꝼner hann ꞇıl þeırrar borgar er 000 heıꞇer. borgar menn geꝩa ſꞇaðenn vpp ꝼıre honom. ok
ꝼǽr þar óꝼ ꝼıar. ok enn ſem ꝼyʀ ſcıpꞇer hann þvı ollu með lıðe ſıno. Epꞇer þeꞇꞇa ꝼeʀ hann ꞇıl þeırrar borgar er

ſꞇenꝺꝛ í þvı heraðe er heıꞇer uxıa regıo. ꝼıre þeırre boꝛg reð eınn greıꝩe ſa er meꝺaꞇeſ heꞇ mıkıll kappı
ok goðꝛ ꝺrengr. þvıaꞇ hann ꝩarðꝩeıꞇꞇe ſec ſıalꝩan ꝺarıo konunge ſannan ꝩın. Alexanꝺer konungr ꝩarð þeſſ ꝩarr aꝼ þeım mǫnnum er
bygðo ſcamꞇ ꝼra borgenne. aꞇ leynıſꞇıgr eınn lıggr þangaꞇ ſa er borgar mǫnnum er ukunnıgr. ok eꝼ hann ſenðer
þangaꞇ nockoꝛnn parꞇ aꝼ lıðe ſıno man eıgı ꝩarꞇ ꝩıð ꝩerða ꝼyʀ en þeır koma ı borgena. Þeꞇꞇa ꝩar
harðla mıkıl haſca ꝼoꝛ. þvıaꞇ lıðeno maꞇꞇe lıꞇlo ꝩıð koma. Tauron heꞇ eınn rıꝺꝺarı konungſ er opꞇ
haꝼðe reynꝺꝛ ꝩereꞇ aꞇ røſkve. hann kveðꝛ konungr ꞇıl þeſſar ꝼerðar. ok nockoꝛa rıꝺꝺara með honom. þa er
hann valðe ꞇıl ꝼıre ꝩaſcleıcſ ſaker. þeſſe maðr ꝼeʀ á naꞇꞇar þele með ſına ſveıꞇ ſem ꝼıre hann ꝩar lagꞇ.
En konungr ſıalꝩr ꝼlyꞇr herenn þegar er lyſa ꞇekr. ꞇıl borgarennar yꝩer glıúꝼr nockoꝛ. Sıðan leꞇr hann gera
ꝼlaka marga ꞇıl lıꝼðar ꝩıð grıoꞇe þvı lıðeno er hann ſcıpar ꞇıl aꞇ brıoꞇa borgar ꝩeɢenn eꞇ neðra.
þaꞇ ꝩar harðla ꞇoꝛſoꞇꞇlegꞇ ꝩerc. aꞇ ꝩınna þeſſa borg þannug ſem hon ꝩar ſeꞇꞇ þvıaꞇ ollom megen ꝩar braꞇꞇ aꞇ·
ſocnar. en hon ꝩar ꝩıða lucð með hoꝩum homrom. ok ꝼıre þvı ꝩar her eıgı aꞇ eınſ aꞇ berıaz ꝩıð ꝩaſkan
lyð þann er ꝩarðe borgena. hellꝺꝛ ꝩıð ſıalꝩa ſeꞇnıng hennar. Grıcker ꞇaka nv ꝼaſꞇ aꞇ ſekıa ſꞇaðenn.
ok þo eıgı ıaꝼnꝺıarꝼlega ſem konungreƞn. þvıaꞇ borgar mennener ꝼengo ꝼleꞇꞇ aꝼ lıðe hanſ þaꞇ hvalꝼ er hann ꝩar vnꝺer
ſıalꝩr ok ſpoꝛðo ſıðan hvarke ꝩıð hann ſcoꞇ ne grıóꞇ. ok er þeır ſa aꞇ hann ſꞇok eckı ꝼıre þvı. þa ꝼreıſꞇoðo
borgarmennener þeſſ aꞇ bıðıa hann ꝼra hverꝼa. ok ꞇelıa vm ꝼırer honom aꞇ hann monꝺe þar eıgı ſvıg á ꝼa er
naꞇuran ſıalꝼ haꝼðe ſva ramlega ꝼıre bueꞇ. en hann ſeker þvı ꝼaſꞇara ſem hann ſer aꞇ ꞇoꝛſóꞇꞇra er. ok leıꞇar
nu meſꞇ aꞇ brıoꞇa borgar lıðen þvıaꞇ vm þau ꝩar bueꞇ aꝼ manna honꝺom. Sıalꝼr bryz hann ꝩıð
aꞇ brıóꞇa ꝩeggenn með buckum eða þeım ꞇolom oðrom er þar hæꝼðo bezꞇ ꞇıl. ok gengr ıamnan ꝼremſꞇr
aꝼ þeım er ꝼremſꞇer erv í aꞇſocnenne. her með eggıar hann ꝼaſꞇ lıðeꞇ ok ſeger ſva. Ho. ſcom mıkıl er oſſ þaꞇ
goðer ꝼelagar er ſıgraꞇ hoꝩom meſꞇan luꞇ aſıe. ok unneꞇ allar borger þęr er ꝩer hoꝩom ꝩıð broꞇez. aꞇ
ſoꝩa ꝩıð ꝩegge eınſ lıꞇılſ kaſꞇala. hveʀ mone ſva ſꞇerkr ſꞇaðꝛ ꝩera aꞇ ſꞇaðeꞇ ꝼaı ꝼıre vꞇan ꝩarnn
ꝩılıa. Engı mon ſva ramlıgr borgar ꝩeggr aꞇ eıge mone ꝼalla þegar er hann ꝩeıꞇ alexanꝺrum ner koma. ok ener
heſꞇo ꞇurnar haꝩa nu nvmeꞇ honom aꞇ nıga. Sva mælꞇı. hann. ok þa ſıa grıcker hvar ꞇauron er komınn
vpp á borgar ꝩeggeƞn ınnan með ſına ſveıꞇ ok geꝼr borgar mǫnnum ecke blıða bakſleꞇꞇo. Vıð þeſſa
ſyn vex þeırra ꝺırꝼð á aꞇſocneƞne. en hıner er aðꝛ þoꞇꞇoz vrugger vm ſec. þıckıaz nv með ollu
yꝩer komner. Synez þaꞇ ſumom aꞇ ꝩerıa enn meðan ma. ok ꝼalla hellꝺꝛ en ꝼlyıa. En ſvmer ꝩılıa hellꝺꝛ
unꝺan leıꞇa ok ꝼoꝛða ſer ſva eꝼ ꝼøre geꝩaz á. Þaꞇ er aꞇ ſegıa aꞇ meſꞇr luꞇe borgar lyðſenſ
leypr í eınn kaſꞇala er ſꞇoð í borgenne. en þvıaꞇ aller ſıa aꞇ þeım mon þeꞇꞇa ꝩerða ſcamꞇ ſcıol.
er þaꞇ rað ꞇekeꞇ aꞇ xxx manna erv ſenꝺer a ꝼunꝺ alexanꝺrı konungſ aꞇ leıꞇa þeım lıꝼſ grıða ok leyꝩeſ aꞇ ꝼlyıa
í ꝼrıðe ꝼra ollom eıgnom ſınom. En þau komo ſvoꝛ ímoꞇe. aꞇ þeır þurꝼo ser engrar lıcnar aꞇ leíꞇa.
ok ꝺauðenn man eıgı lenge ꝺvelıa aꞇ ſveꝼıa þeırra ſvꞇ. ok þeır ſcyllꝺu ꝩıð þaꞇ hellzꞇ hvggaz me-
ga. Boꝛgar mennener ꝩerða ryggver ꝩıð þeſſe anꝺſvoꝛ. ok þvıaꞇ þeır erv ſem ꝼleıre eıgı ꝼuſer aꞇ
ꝺeyıa. ꝩılıa þeır enn ꝼleıra ꝩıð ꝼreıſꞇa ꝼyʀ en á ꝺeꞇꞇe ꝺauðenn ſıalꝩr. Greıꝩenn meꝺaꞇeſ er
hoꝼðenge ꝩar yꝩer ſꞇaðenum ſenꝺer nv maƞn á laun ꞇıl ꝺroꞇꞇnıngarennar moður ꝺarıı konungſ er ſıſıgam-
bıſ heꞇ. ok herꞇeken ꝩar aꝼ alexanꝺro aꞇ bıðıa þeſſ aꞇ hon myke reıðe konungſ. ok þıgge ꝼrıð aꝼ honom borgenne

ok borgar lyðnum. Meꝺaꞇeſ ꝩar beðe ꝼrenꝺı ꝺarıı konungſ ok námágr. ok þvı bað hann moðoꝛ hanſ mıſcunnar leıꞇa ſer ok
ſınum mǫnnum. hann ꝩıſſe þaꞇ oc goꝛla aꞇ alexanꝺer ꝩırðe hana ſva mıkelſ ſem hon ꝩęre hanſ moðır. Senꝺe maðr
meꝺaꞇıſ kemr ꝼram ꝼerðenne ok ꝼlyꞇr ørenꝺeꞇ ſva ſem honom ꝩar boðeꞇ. En ꝺroꞇꞇnıngen ꞇalꝺez lenge
vnꝺan aꞇ gera þaꞇ er hon ꝩar beðen ok ſvarar ſlıku. hverſv byrıar herꞇekenne kono aꞇ bıðıa sva ſꞇoʀa
luꞇa. ok gera mec mıcla. meðan ec em engıſ ꝩallꝺanꝺı. en þaꞇ er ſannlecꞇ aꞇ þeſſ ſe ſynıaꞇ er ſva er beðeꞇ.
aꞇ enge ꝩan eða ꝩerðleıcr ſꞇenꝺꝛ ꞇıl aꞇ ꝼaz mege. Er oc høgꞇ aꞇ ꝩırða þa bøn ꞇıl oꝼꝺırꝼðar
þeım er bıðꝛ. hęꝩer mer hellꝺꝛ aꞇ hugleıða hver ec em nv. en mınnaz á þaꞇ hvılíc ec ꝩar ꝼıre ſꞇunꝺo.
røðomz ec oc þaꞇ ſva margſ ſem ec heꝩı aðꝛ beðeꞇ konungeƞn. aꞇ mıllꝺe hanſ mone męðaz vm ſıðer aꝼ ꝼıol-
beıðne mınne. Á þeſſa leıð aꝼſakar ꝺroꞇꞇnıng ſec. en þo rıꞇar hon ꞇıl konungſ ok bıðꝛ aꞇ hann ſcyle geꝩa grıð
meꝺaꞇı er nu ꝩıll gıarna geraz hans maðr eꝼ hann a koſꞇ. ok þoaꞇ hann ꝩılı eıgı lıcna borgarlyðnum. kallar hon ser
mıkıꞇ ꝩeıꞇꞇ eꝼ meꝺaꞇeſ naer grıðum ꝼıre ben hennar. her ma ſıa hverſv mıcla mıllꝺe ok ſꞇaðꝼeſꞇe
konungrenn haꝼðe með ſer. Eıge aꞇ eınſ gaꝼ hann grıð meꝺaꞇı ꝼıre bøn ꝺroꞇꞇnıngar er hann haꝼðe herꞇekna. heꝇꝺꝛ
ollom borgar lyðnum. ok þar með hverıom ſem eınom allar eıgur ſınar. ok ſlıcan reꞇꞇ ſem hann haꝼðe
ꝼyʀ haꝼꞇ. ok þvı ꝼramaʀ aꞇ þeır ſcyllꝺo honom ønga ſcaꞇꞇa gıallꝺa. þoaꞇ ꝺarıuſ konungr heꝼðe ꝼengeꞇ ſlıcꞇ
ꝩallꝺ a þeſſum lyð. ok bygðe þar ꝼıre ꝼıanꝺmenn hanſ eıner. monꝺe moðer hanſ eıgı þıggıa þeım meıre
lıcn aꝼ honom. en hon þa nu aꝼ vꝩın ſınum alexanꝺro Epꞇer þeꞇꞇa ſcıpꞇer konungr lıðe ſıno í ꞇva ſꞇaðe. ok ſeꞇr parme-
nıonem hoꝼðengıa ꝼırer ſumꞇ lıðeꞇ ok bıðꝛ hann ꝼara þar ſem lanꝺeꞇ er beꞇra yꝩer ꝼarar epꞇer aꞇ leı-
ꞇa hvar ꝺarıuſ konungr ſe nv með þaꞇ lıð er vnꝺan komz með honom neſꞇom er þeır boꝛðoz. En hann ꝼeʀ ſıalꝼr
aꞇ leıꞇa hanſ með eınꝩala lıð ſıꞇꞇ þar ſem lanꝺeꞇ er ꝩerſꞇ yꝩer ꝼarar. ok ꝩegrenn lıggr yꝩer ſꞇoꝛ
ꝼıoll. ok margar aðrar ꞇoꝛꝼøroꝛ. ok ęꞇlar ſva aꞇ ꝼara þar er meſꞇ ꝩerðꝛ gagnleıðeꞇ í perſıꝺa.
þaꞇ lanꝺ er ſva heıꞇer. Sva er ſagꞇ aꞇ alexanꝺer haꝩe hverge meıre þrauꞇer þolaꞇ en ı þeſſaʀe ꝼerð. oc
hamıngıan heꝩer her í hellꝺra lage ſynꞇ honom þaꞇ aꞇ hon ꝩıll engom ꞇrygg ꝩına ꝩera. þaꞇ ꝩar ꝩıða
aꞇ heʀenn ꝩarð aꞇ ꝼlyꞇıaz epꞇer glıuꝼrum eða ꝺıupum ꝺaulum. þar ſem lanꝺzꝼolkıꞇ ꝩar á ꝼıol-
lum yꝩer uppı. ok leypꞇe oꝩan ſꞇoꝛo grıoꞇe. J ſumum ſꞇoðum ꝩar aꞇ ꝼlyꞇıaz í ꝼeſꞇum vm þau bıoꝛg er hverge
maꞇꞇe ꝼøꞇr ı ꝼeſꞇa. Her ꞇyner konungrenn mıclo lıðe. ok oppꞇ ꝩerðꝛ hann þar apꞇr aꞇ ꝩenꝺa. er hann ꝩıllꝺe ꝼram
hallꝺa. en þo lycr her ſem annarſꞇaðar. aꞇ hann bar ſıgr aꝼ ollum þeım er honom hoꝼðo ímoꞇe rıſeꞇ.
Nu kemr hann ꝼram vm ſıðer í perſıꝺe ok ſꞇeꝼner ꝼyrſꞇ aꞇ þeırre boꝛg er perſepolıſ heıꞇer er hoꝼvðſꞇaðꝛ ꝩar allz
perſıdıſ. hann brenner ok bryꞇr hana alla ꞇıl ıarðar. ok lǽꞇr ꝺrepa hverꞇ manzbarn þaꞇ er bygꞇ haꝼðe borgena.
þeſſe borg haꝼðe ꝩereꞇ harðla ꝼręg. þvıaꞇ marger ꝼoꝛnkonungar hoꝼðo þar longom ſeꞇeꞇ. ok ꝺregeꞇ ſaman
ſva mıkınn auð. aꞇ í ollo aſıa ꝩar hvergı ıammıkıll ſaman komınn í eıƞn ſꞇað. Eıgı aꞇ eınſ hoꝼðo
þeır þeꞇꞇa goꝛꞇ ꞇıl ſꞇyrkſ eða nyꞇſemðar rıke ſıno. hellꝺꝛ oc ıamꝩel ꞇıl þeſſ. aꞇ hverr er ſeı ſcyllꝺe
þaꞇ unꝺraz er þeır maꞇꞇo ſva mıkıꞇ gull eða ſılꝼr haꝩa ſaman ꝺregeꞇ. þvı meıra ⸌ꝼe⸍ ꝼek alexanꝺer konungr ok ı þeſſe
boꝛg ſem hon ꝩar mıclo auðgare en hver ſem eín ſv er hann haꝼðe ꝼyʀ vnꝺer ſeg lagꞇ. Sva ꝼeck
agırnen her mıkınn ꝼramgang ı lıðe grıckıa aꞇ hon eggıar margan ı hoꝼuð ſınom ꝼelaga þa
er hverʀ keppız vm aꞇ ꝼa meſꞇ. eınn aꝼ þvı er ollom ꝩar øreð. ok margr ſa er hann haꝼðe laðeꞇ ſec

aꝼ gulle ok gerſımum þoꞇꞇız engıſ aꝼlaꞇ haꝩa. þegar er hann ſa nockoꝛnn haꝩa þaꞇ ꝼengeꞇ er ꝼageꞇara ꝩar.
Purpurenn ok onnoꝛ en ꝺyrſꞇu kleðe ꝩáru rıꝩen ı ſunꝺꝛ þar er hverr rıꝼſaðe ſlıcꞇ er hann ꝼek. en gullkeren
þav er aꝼ hagleıcnom ꝩáru mıclo męꞇelıgrı en aꝼ malmenom. bryꞇıvðu boløxar ı ſman mola. Jamꝩel
ruploðo grıcker ok renꞇo ſcvrðgoðen ſıalꝩ ſva aꞇ þau ꝩáru røðeleg epꞇer. þvıaꞇ með ꝼegrð ok ꝼe leꞇo moꝛg
lımona. Slıcꞇ ꝩar enꝺa lycð þeſſar borgar. er ſva ꝼręg haꝼðe ꝩereꞇ ꝼyʀ meíʀ aꝼ ſınom hoꝼðengıom
ok eıƞna meſꞇ aꝼ xerxe konunge er þaðan herıaðe í noꝛðꝛhalꝩo heımſınſ. hann haꝼðe x þuſvnꝺer ſcıpa ꝼırer aꞇ raða.
ſıa en ſame ſıglꝺe ſumum ſꞇoðom a þurru lanꝺe. ok hann ꝩeıꞇꞇe ſıaenn ígognum haꝩa halſa. Allar borger
í aſıa hoꝼðo konungar ꝼyrer aꞇ raða þeır er epꞇer alexanꝺrum komo þǽr er hann haꝼðe unꝺer ſec lagꞇ aðꝛar en þeſſa
borg perſepolım. hennar merke ma hverge ſıa. ſva ꝩar hon ꝩanꝺlıga nıðꝛ broꞇen. nema nockoꝛ ǫꝛmol
mege ꝼınnaz ı á þeırre er ꝼellr hıa þar ſem borgen haꝼðe ſꞇaðeꞇ. ok araxeſ heıꞇer. þvıaꞇ konungrenn leꞇ þangaꞇ
bera hvern ſꞇeín er ſꞇaðeꞇ haꝼðe í borgar veggıonom. þaꞇ hellꞇ ꞇıl þeſſ er alexanꝺer konungr ꝩar ſva mıclo grımmare
þeſſom ſꞇað en hverıom annaʀa. aꞇ borgar lyðrenn haꝼðe herꞇekıꞇ aꝼ lıðe hans noccoꝛar ııı þuſunꝺır.
Oc þa er hann aꞇꞇe ſcamꞇ ꞇıl borgarennar. ꝩar þaꞇ lıð ſenꞇ ímoꞇ honom ſva bueꞇ. aꞇ ſumer hoꝼðo laꞇeꞇ honꝺ eða
ꝼoꞇ. aꝼ ſumum ꝩáru ſcoꝛen eyron. eða ꝩaʀarnar. augo ꝩoꝛo ſꞇungın vꞇ a ſumum. ſumer ꝩáru markaðer í eƞne
ſem þıoꝩar á ymſa leıð. Aller ı þeſſo lıðe ꝩoꝛo meıꝺꝺer aꞇ noccoꝛo. ok þannog aꞇ hverʀ maꞇꞇe lıꝩa len-
ge ꝩıð ſına ſcom. þa er þeꞇꞇa ⸌lıð⸍ com moꞇ konungenom. eꞇlaðız hann í ꝼyrſꞇo ſıa ſcrımſl hellꝺꝛ en menn. Oc er konungrenn
ꝩarð ꝩaʀ aꞇ þeſſe enn ꝩeſle lyðꝛ ꝩar aꝼ hanſ lıðe. ꝼellꝺe hann ſıalꝼr ꞇár. ok allr heʀenn með honom. ok ſnerez þa
ſcıoꞇꞇ ſa ſıgr er aðꝛ ꝩar ꝼengenn í ſara ſuꞇ. Sıðan ſꞇyrker hann þeꞇꞇa lıð með ꝼogrom ꝼyrer heıꞇom. ſeger aꞇ hann
ſcal geꝩa þeım allꞇ þaꞇ er þeır ꝩılıa kraꝼꞇ haꝩa. hvarꞇ ſem þaꞇ er heıma í ꝼoſꞇrlanꝺe þeırra. eða annarſꞇaðar ı
hanſ rıke. Nu ꝼeʀ þeꞇꞇa ꝼolk ꝼyrſꞇ abroꞇꞇ oꝛ herbuðom aꞇ gera rað ſıꞇꞇ hvaꞇ aꝼ ſcal þıggıa þvı er konungrenn heꝩer
boðeꞇ. Svmer ꝩılıa ſꞇað ꝼeſꞇaz í aſıa þar ſem þeır ꝩoꝛo nu ſꞇaꝺꝺer. Sumom ſynız venna aꞇ vıꞇıa heım
grıclanz ꝼoſꞇr ıarðar ſınnar. Euꞇıcon heꞇ eınn maðr í þeſſo lıðe er ok ꝩar ágǽꞇr aꝼ ſınne ſnıllꝺ. Sva er ſagꞇ aꞇ
hann haꝩe ꞇalaꞇ a þa leıð vm þeꞇꞇa mal. Hverſu monom ꝩer þoꝛa aꞇ ſyna oſſ heıma í ꝩaro lanꝺe eꝼ ꝩer ſcom-
mumz aꞇ ganga vꞇ óꝛ ꝺyꝼlızom þeım er ꝩer bygðom ꝼıre ſcommo. þeſſ erenꝺeſ aꞇ bıðıa ſer hıalpar.
ok nenꞇom ꝩer ꝩarla þaꞇ ꞇıl aꞇ ꝩınna aꞇ ſyna ꝩarom ꝼelogom hvılıc ꝼerlıke ꝩer erom oꝛðner. Oc þvı ſynez mer ſva
ſem þeſſ monꝺe hvern lyſꞇa aꞇ leyna ſınom lyꞇom ſem meſꞇ ok koma ſer þar er hann ꝩere ollom vkvnn-
aſꞇr. þvıaꞇ þar er høgaſꞇ aꝼ aꞇ hyggıa ſınne ꝼarſøllꝺ. en ꝩęſell maðr ma þannog hellz gera ſec ſǽlan.
þeır er ꞇreyſꞇa holloſꞇo ꝼelaga ſınna ſıðan er hamıngıan heꝩer ꝼra þeım ſcılız. ꝩıꞇo eıgı goꝛla hverſo
ſcamma ſꞇunꝺ hoꝛmoð er eymð þeırra ꝼaer eıner ꝼella ꞇár ꝼıre þaꞇ. en þegar er ꞇaren þoꝛna þoꝛnar
aſꞇen ok mıllꝺen með. Er þaꞇ oc ecke ſamꝼerꞇ kveın ok kvıða ꝩeſalſ mannz. ok ꝺramb enſ ſela með ꝩar-
kunnar leyſe. en ſa er ſannr ok agéꞇr ꝩınr. er eıgı leggr leıðenꝺe á ꝩın ſınn. þoaꞇ hann ꝩellꞇe í mıcla
veſollꝺ. þaꞇ er ꝩanðe manzenſ þeſſ er hamıngıan ꝩıll ꝩel. aꞇ ꝩelıa ſer ꝩını epꞇer hennar þocka. Oc ſva
meꞇꞇe ꝩera aꞇ hverr ꝩáʀ ꝼıre lıꞇe annan. eꝼ eıgı heꝼðe ıoꝼn vgıpꞇa ꞇıl hanꝺa ꝼalleꞇ ollom aꝼ þeſſom
þrım þuſunꝺum. eða hvaꞇ eꞇlıꞇ þér ſeger euꞇıcon. eꝼ ꝩer ꝩılıom ꝩıꞇıa heımkynna ꝩaʀa. hverſo hvſꝼrey-
ıoꝛ ꝩarar myne ꝩıð oſſ ꞇaka. þǽr er ꝩer ꝼıre leꞇum nauðgar þa er ꝩer hoꝩom hernaðenn. ho ho.

ꝼegnar mono þǽr oſſ ꝼaðma ok kalla lıuꝼa þa er leıðeleger erv. Allvkunneg er þeım konan er hann ꞇrver
henne ſva ꝩel. þvıaꞇ hennar ſkaplynꝺe er ꝩarlecꞇ ꝩerðꝛ ꝩıſara. ok brıoſꞇeno blauꞇare enn harðaſꞇe ſꞇeınn er
amaꝺaſ heıꞇer. eða man ſv ꝩera blıð ok høg ſınom bonꝺa gıpꞇo ꞇomom. er honom ꝩar haurð þa er gıpꞇan
ꝼylgðe. þvı ꝩıllꝺa ec hellꝺꝛ þaꞇ rað eıga með yðꝛ aꞇ ꝩer ſꞇaðꝼeſꞇımz her ſem ꝩer erom vkunner. en ꝼyrer
ꝩenıv ſaker ſꞇyggvaz menn nv eıgı ꝩıð aꞇ ſıa oſſ er oꝛðner erom ꝼyʀ en ꝺauðenn kome ſem halꝼeꞇen
líc. Nu lycr evꞇıcıon ſıno male. en maðꝛ ꝩerðꝛ ꞇıl aꞇ ſvara honom. ſa er ꞇechıluſ heıꞇer. ok ſeger ſva.
Eıgı líz mer ꝩarꞇ mal ſlıkan vꞇꝩeg bezꞇan eıga ſem nv ꝩar ꞇıaðꝛ. Engı ꝺuganꝺe maðꝛ ꝩırðer ꝩın
ſınn epꞇer yꝩerlıꞇvm. eða ꝼıre lıꞇr hann aꝼ áꝼelle harðra ꝼoꝛlaga eıgı heꝩer naꞇꞇuran goꝛꞇ oſſ aꝼleıꞇlega.
hellꝺꝛ grımleıkr ꝼıanꝺmanna ꝩaʀa. ıllz eınſ kalla ec þann maklegan er hann ſcammaz ſıalꝼſ ſınſ ok harð-
rar hamıngıo eꝼ hann hellꝺꝛ mannꝺomenom. þeırra manna er þaꞇ aꞇ øꝛvenꞇa ſer hıalpar aꝼ oðrom. er enga
man ok vęıꞇa ꝩılıa en þeır ǽꞇꞇe nockoꝛſ goðſ koſꞇe. ok proba ſlıcer aꝼ ſıalꝩum ſer aꞇ lıꞇıl mıllꝺe myne bva
ı annarſ brıoſꞇe. Haꝩeꞇ mıꞇꞇ rað goðer ꝼelagar. ok hvgſeꞇ aꞇ guðen ꝼoꝛna oſſ meıra goꞇꞇ. en ꝩer
męꞇꞇem ꝩéꞇꞇa ꝼıre ſꞇunꝺo. þaꞇ ero ꝼręnꝺꝛ ok ꝼoðoꝛ leıꝼð conoꝛ ꝩarar ok eıgnır. heıler ſva ꝩerðum ábroꞇꞇ
oꝛ þeſſo lanꝺe. er oſſ ma þyckıa ſem myrkva ſꞇoꝩa. ok ꞇokom apꞇr ꞇıl ꝩar blıðara lopꞇ. beꞇre mál
ok beꞇre ſıðu. ꝼıre hvı ſcolum ꝩer her ꝩera ꝩılıa ꝩeſaler ok anauðger. eꝼ koſꞇr er aꞇ ꝼara ꞇıl ꝼoſꞇr ıarðarennar.
þvıaꞇ ǽ monom ꝩer þar ꝼrıalſer ꝩera. Vꞇlogðom monnom þıcker ſer mıkıꞇ ꝩeıꞇꞇ. aꞇ þeır nae bera beín ſın aꞇ
eínſ a ꝼauðoꝛ leıꝼð ſınne. Vere þeır her nu þa með okunnom þıoðum er ꝼırer þvı ꝼoꝛðaz ꝼoſꞇr ıarðer ſınar. aꞇ þeır
ꞇrua ılla ꝼrenꝺom ſınom eða hvſꝼreyıom. en ec ſcal aꞇ ꝩıſo ꝩenꝺa heım í mıꞇꞇ lanð. geꝩe guðen mer ꝼong
áꝼram aꞇ koma. Sva lycr ꞇechıluſ ſıno male. en ꝼam ſynız þeꞇꞇa þannog ſem hann heꝩer ꞇıað. þvıaꞇ maꞇꞇug ꝩen-
ıa ꝩarð rıkare með ꝼleſꞇom en naꞇꞇura. Oc þaꞇ ſynız konungenom ſıalꝩom ſeꞇa meıra raðe ſem evꞇıcıon haꝼðe
mellꞇ. ok þvı gengr þaꞇ ꝼram. hann geꝼr ſꞇoꝛar eıgner ollo þeſſo lıðe. ok þar með ſva mıkıꞇ lauſa ꝼe. aꞇ hveʀ
haꝼðe allꞇ yꝼreꞇ ꝩıð aꞇ bua. Sıðan er alexanꝺer konungr haꝼðe ſva ſéꞇ ꝼıre þeſſo lıðe ſem hanſ ꞇıgn byrıaðe. þa
ꝼeʀ hann í meꝺıam. ok ſcunꝺar ꝼerð ſınne ſem meſꞇ aꞇ hann mege þar na ꝺarıo konunge. hann ꝩar nv komınn ꞇıl ebacꞇana
hoꝩuðborgar í meꝺıa. ok eꞇlaðe þaðan í þann luꞇa rıkıſ ſınſ er bracꞇa heıꞇer en þa er hann ꝼek níoſn aꝼ. aꞇ
lexanꝺer ꝼoꝛ epꞇer honom hvaꞇlega ok nalgaðez mıoc ꝼunꝺ hanſ. þa ſcıpꞇer hann um raða gıoꝛð ſınne. ok byz ꞇıl barꝺaga
ímoꞇ honom ꝩıll nv hellꝺꝛ laꞇaz en lengıa með ꝼloꞇꞇa lıꝼ ſıꞇꞇ. þa er heʀ ꝺarıı ꝩar ſaman komınn í eınn
ſꞇað. lęꞇr hann kveðıa ſer hlıoðſ. ok ꞇalar ſıðan a þa leıð. Eꝼ hamıngıan heꝼðe ꝩaleꞇ mer þaꞇ lıð er ꝺað-
lauſꞇ ꝩere. ok ꝺauðann ęꞇlaðe ꝺrengılıgan með hverıo moꞇe ſem hann verðꝛ. monꝺa ec hellꝺꝛ þegıa goðer halſar
yꝩer þvı er męlanꝺa ꝩére. en ꝺꝩelıa ꝺagenn aꝼ með ꞇomom oꝛðom. en þvıaꞇ ec heꝩı reynꞇ yðarn mannꝺom. ok ꝩíſꞇ
meıʀ en ec ꝩıllꝺa. ok ec ꝩeıꞇ nv goꝛla aꞇ enge maðr geꞇr ſer beꞇrı eıgn en goða ꝩını. þa ſcommomz ec
enn eıgı aꞇ heıꞇa konungr. ok meſꞇ ꝼıre ſaker þeırrar ſꞇaðꝼeſꞇe er þer haꝩeꞇ mer ſynꞇ. er eıner haꝩeꞇ loꞇeð
alla þa ꝺað ok ꝺrengſcap. er allꞇ aſıa ſcyllꝺe haꝼꞇ haꝩa ok hellꝺꝛ ꝩıllꝺuð ꝼylgıa mer er ꞇyſvar he-
ꝩeg á ꝼloꞇꞇa komeꞇ. en þıona þeım enom ſıgrſǽla alexanꝺro. Oc eꝼ ec ma eıgı. þa munv þo gvðen gıallꝺa yðꝛ
macleg laún ꝼıre ſlıca raún. oc þeır er epꞇer oſſ koma í heımenn. mono eıgı ſva ꝺauꝩer aꞇ eıgı heyre þeır

yðarꞇ loꝼ. ok eıgı ſva ranglaꞇer aꞇ eıgı reıðe þeır ſlıcra manna ꝼręgð ok ꝼrama. Sva meguð er hvgſa aꞇ ꝼregðen
man eıgı ꝼara í mollꝺ með yðꝛ. ok ꝼramınn kann eıgı ꝺeyıa. Oc þvı ꝩıl ec eıgı heðan aꝼ leggıaz á
ꝼloꞇꞇa. hellꝺꝛ ꝩıl ec með yðꝛom ſꞇyrk ok raðe rıſa ꝩıð úꝩınum mınom. eða hverſo lenge ſcoluð ér
þaꞇ þola aꞇ vꞇ lenꝺꝛ konungr raðe rıkı ꝩaro. en ec ſe goꝛ úꞇløgr. Annaꞇ hvarꞇ ſcal ec laꞇa lıꝩeꞇ með
ſemð eða ꝩınna þaꞇ allꞇ apꞇr er ec heꝩe laꞇeꞇ. Eða ſynız yðꝛ ſømılıcꞇ aꞇ ꝺarıuſ yꝩerkonungr allz aſıe gere ſva
ꝩılıa ꝩıkıngſenſ Alexanꝺrı aꞇ epꞇer ꝺømom maꞇheı geꝩez hann í vallꝺ hanſ ok ꞇake með þockom eꝼ hann þıggr aꝼ honom
vallꝺ yꝩer eín hverıo heraðe. eða ſcal hann lıꝩa ꞇıl þeırrar neıſo aꞇ þıggıa nockoꝛn parꞇ aꝼ rıkı ſıalꝼſ ſınſ honom
ꞇıl ꝩegſ er ꝩeıꞇer. Engı ſcal ꝼıre þeſſo hoꝼðe raða eıga. eƞn eꝼ nockoʀ lyꞇr þaꞇ ſcal hann eıgı þvı mega hølaz
aꞇ hann ſe mınn ꝼıoꝛgıaꝩı. þvıaꞇ á eınvm ꝺege ſcal pryðelegr ꝺauðe ꞇaka ꝼra mer hvarꞇveggıa lıꝩıꞇ ok rıkıð.
Oc eꝼ þer ꝩıllꝺeꞇ ſem ec goðer ꝺrenger þa man oſſ eıgı ꝩerða meín epꞇer ꝺauðan aꞇ ꝺrambe grıckıa. laꞇe
hverʀ ſem eıƞn ſıalꝼſ ſínſ honꝺ heꝼna ſín. eða ꝩerða ſer aꞇ allꝺꝛlage. Nv þa eꝼ gvðen ꝩılıa eıgı ꝼvll-
ꞇıngıa þeım er reꞇꞇo male ꝼylgıa ok eꞇlı þau ſer eıgı ſoma ſannynꝺen aꞇ ꝩerıa. gerom þaꞇ þa er oſſ man
loꝩaꞇ ꝩera. ꝺeyıom ſem ꝺrengıom ſomer. heyreð nv ok haꝩeꞇ þaꞇ er ec bıð yðꝛ ꝼıre ꝼrama ꝩerc ꝼoꝛellra ꝩaʀa
ok ꝼręnꝺa er ſva opꞇ ſcaꞇꞇgıllꝺo ſer þeꞇꞇa ꝼolc er nv berſc oſſ ímoꞇ. gerıꞇ ſem yðrer aꞇꞇungr. ꝼaeꞇ ſıgr með
ſømð eða ꝼalleꞇ með ꝼregð. þar vm er goꞇꞇ aꞇ ꝩelıa. Sva ꞇalaðe ꝺarıuſ ſem nv er ſagꞇ. en enge romr
ꝩarð aꞇ male hanſ. þvıaꞇ lıðeꞇ ꝩar allꞇ nalega ꝼelmſ ꝼvllꞇ ok ꝼuſara aꞇ ꝼlyıa alexanꝺrum en ſnua ímoꞇ honom. Eıƞn
maðꝛ ꝩarð ꞇıl aꞇ ſvara konungſenſ eyrenꝺe. ſa heꞇ archabaꞇuſ ꝩınr hanſ harðla køʀ. Gıarna ꝩılıom ꝩer yðꝛ
ꝼylgıa herra ſeger hann hverꞇ rað ſem þer ꝩıleꞇ vpp ꞇaka. ok ꝺauðenn eınn ſcal oſſ ſcılıa mega. Epꞇer þaꞇ er þeſſı maðr
haꝼðe þeꞇꞇa męllꞇ ꝩarð romaꞇ aꝼ lıðeno rað konungſ. en auðſęꞇꞇ ꝩar þaꞇ á yꝩerbragðe ꝩelꝼleſꞇra aꞇ þaꞇ ſynðız ó-
raðlecꞇ. Fra þvı er nv aꞇ ſegıa aꞇ þeır menn ı hırð ꝺarıı konungſ er annaʀ heꞇ beſſuſ en annaʀ narbazoneſ.
ok konungr haꝼðe goꝛꞇ mıcla aꝼ lıꞇlom. ſva aꞇ þeır reðo nv baðer ꝼyrer mıklo lıðe. bera ſaman þaꞇ rað aꞇ þeır ſcyle
ꞇaka hann ſıalꝩan honꝺom. oc eꝼ þeır ꝼa eıgı ꝼoꝛðaz alexanꝺrum eꞇla þeır ſva aꞇ kaupa ſec í ꝼrıð ꝩıð hann. aꞇ ꝼęra honom ꝺarıum lıꝼan-
ꝺa. en eꝼ þeır ꝼa ſeꞇꞇ vnꝺan honom. eꞇla þeſſır ꝩanꝺu þręlar aꞇ ꝺrepa ꝺroꞇꞇen ſınn ok ꞇaka rıkıꞇ epꞇer
hann ok eꝼlaz ſıðan ímoꞇ alexanꝺro. Oc þvıaꞇ þeır ſa nv aꞇ ꝼleſꞇ allꞇ lıð ꝺarıı ꝩar óꝼuſꞇ aꞇ ꝼylgıa honom ꝩıð þaꞇ er ıamnan ꞇoc
þungꞇ aꞇ ꝼalla. þa neyꞇa þeır ſva þeırrar gulo aꞇ narbazoneſ gengr á ꝼunꝺ konungſenſ. ok er hann kemr ꝼyrer
hann. meler hann a þa leıð. Mınn herra ſeger hann ꝩeıꞇ ec aꞇ mıſlıca man þer þaꞇ er ec ęꞇla vpp aꞇ bera. en opꞇlega ꝩerðꝛ
ſaren ſarꞇ aꞇ lécna. ok moꝛgo ſınne baꞇnar enom ſıuka ꝩıð beıſkan ꝺrycc. ok eꝼ menn ꝩerða nauðug-
lıga ſꞇaꝺꝺer í ſıovar ſꞇoꝛme. þa kaſꞇa þeır vꞇan boꝛz mıclom luꞇa eıgn ſınnar ꞇıl þeſſ aꞇ þeır hallꝺe ſıal-
ꝩum ſer heılom ok ſcıpı ſıno. ok bera ſva bol ꞇıl baꞇnaðar. Scılıa maꞇꞇu herra aꞇ þvı ſıgraz vꝩıner þıner ıamnan a þer.
aꞇ gvðen ero gagnſꞇaðleg þıno male. ok þvı koma þıner menn harꞇ nıðꝛ aꞇ hamıngıan ꝩıll yðꝛ eıgı
ꝩeıꞇa ꞇıl ſva ſꞇoꝛa luꞇa ſem þer haꝩeꞇ í ſꞇarꝩaꞇ her ꞇıl. Nv ꝩere þaꞇ mıꞇꞇ rað aꞇ þv leıꞇaðer hennar á ꝼleıre ꝩe-
ga ok ꝺrycker ur ſmęrom kerom vm ſꞇunꝺar ſaker. en þaꞇ er aꞇ þv geꝩer vpp konungſ naꝼneꞇ ok rıkeꞇ með eınhverıom
ꝩına þınna ok ꝩıllꝺar manna. þeım er með nyıom heıllvm ꝼengı ꝼrelſꞇ ok ꝼrıðaꞇ lonꝺ yðoꝛ vnꝺan ágırne
þeſſa ꝼıanꝺa ꝼlokſ er þer ꝼaeꞇ allꝺregı ro ꝼyrer. en ſıðan ꞇaker þu ꞇıgn þına með ꝼrıðenom ok konunglıcꞇ ꝩallꝺ

yꝩer ollo aſıa þaꞇ er enge ma annaʀ aꞇ reꞇꞇo eıgnaz meðan þu erꞇ á lıꝩe. Þeꞇꞇa møꞇꞇe ſcıoꞇꞇ
ſękıaz. þvıaꞇ eꝼ hoꝼðengıƞn ꝼęz ſa er ſıgrſølle ꝩere ok meıʀ naꞇꞇuraðꝛ ꞇıl aꞇ heyıa ꝼolkoꝛroſꞇoꝛ. þa
ſcoꝛꞇer enn eıgı lıðſ aꝼlann í bracꞇa eða ınꝺıalanꝺe. þar megom ꝩer eƞn meıra ꝼa en ꝩer haꝩem aðꝛ
laꞇeð. Eða ꝼırer hvı ſcolom ꝩer raſa ꝼram í ꝺauðann. þaꞇ er karlmannlegꞇ aꞇ ꝼoꝛðaz hann. en haꞇaz eıgı
ꝩıð lıꝩeꞇ. Óþrıꝼner menn ok elıunlauſır leɢıa leıðenꝺe á aꞇ lıꝩa. ok eıgı er þaꞇ vnꝺarlecꞇ. þvıaꞇ
enom nenno lauſa þeım er narer í heımınom er ſem ꝺauðe. þaꞇ er lıꝩeꞇ ſcal heıꞇa. En þar ímoꞇ ꝼreıſꞇar
enn ꝼrękne hverſꝩeꞇna ꝼyʀ en yꝩer hann luke ok er hann heꝩer reynꞇ ꞇıl ꝼullz vm ſın ꝼoꝛ log. þa er honom
ſem hınom loꝩaꞇ aꞇ ꝺeyıa. Gereꞇ nv ſva ꝩel goðe konungr ꞇakeꞇ vpp hellꞇ rað er ec ꝩıl raða yðꝛ.
her er nv beſſuſ ꝩınr yðaʀ ꝩıꞇr maðr ok harðꝼengr. ꝼaeꞇ honom rıkıſ ꝩonꝺ yðarnn ok koꝛono ꞇıl þeſſ
aꞇ hann ꝼrıðe ꝼırer yðꝛ. ok er hann ꝼer þaꞇ goꝛꞇ ꞇakeꞇ ér ſıalꝩer apꞇr ſem ꝩerðucꞇ er ꞇıgn yðꝛa með beꞇra
ꞇıma. Vıð þeſſe oꝛð narbazonıſ ꝩarð ꝺarıuſ harðla reıðꝛ. ok mælꞇı ſva. Goꝛla ſcıl ec aꝼ þınom oꝛðom
enn ꝩanꝺe ꝺroꞇꞇenſ ſvıkare. aꞇ þaꞇ er þu kallar rað. erv ꝩélrǽðe. ok þvıaꞇ þv þıckız ꞇıma ꞇıl
þeſſ haꝩa ꝼvnꝺeꞇ. ꝩıllꞇu aꞇ ꝩıſv ręna mıc eıgı aꞇ eınſ rıkeno. hellꝺꝛ ıamꝩel lıꝩeno. ok ſıðan
bregðꝛ konungr ſverðe. ok monꝺe haꝩa hoggveꞇ hann nema beſſuſ beðe ꝼırer honom. ok þvı ꝼoꝛ þaꞇ eıgı ꝼram aꞇ hann
haꝼðe mıkınn aꝼla. ok þoaꞇ hann leꞇe ſem hann bęðe narbozonı ꝼrıðar. þa ſa ꝺarıuſ þegar er hann hvgſa-
ðe hvaꞇ á mynꝺe lıggıa eꝼ hann gerðe eıgı ſem bessuſ bað er ſlícſ aꞇꞇe koſꞇe ꝩıð hann aꞇ þvı ſınne er
hann ꝩıllꝺe goꝛꞇ haꝩa. Epꞇer þeꞇꞇa bıoða þeır beſſuſ ſınom mǫnnum aꞇ ſeꞇıa herbuðer nockoꞇ íbroꞇꞇ ꝼra
oðro lıðeno. En archabaſuſ. ſannr ꝩınr ꝺarıı. ꞇelr þa ꝼırer honom aꞇ geꝩanꝺı ſe ró reıðe. ok meler ſva.
Þaꞇ ꝩıllꝺa ec herra aꞇ þer bęreꞇ með þolenmęðe þaꞇ er vꝩızka ꝼluꞇꞇe með ꝼolſcv ok rangſyne
þeſſa mannz. ok ręꝺꝺe með raðleyſe. Oc þvıaꞇ alexanꝺer nalgaz nu mıoc. ok þer eıguð enn þaðan ſem ꝼyʀ
mıkılſ haſca ꝩon. þęꞇꞇe mer rað aꞇ þer leıꞇaðeꞇ aꞇ hallꝺa ſaman lıðeno með bęn ok blıðv. eƞn
aꞇ þaꞇ ſcılðez eıge ꝼra yðꝛ aꝼ ſvnꝺꝛþycke. ok gęꞇꞇeꞇ eınkom með ꝩıngan ꞇıl þeſſ rıꝺꝺara lıðſ er þer
haꝩeꞇ her ꝼengıꞇ ı bracꞇa. þeꞇꞇa rað lıkar ꝺarıo konunge ꝩel ok ſıðan lęꞇr hann ſeꞇıa herbuðer ſınar. ok er nv þo
hvgſıukr harðla. þvıaꞇ hann ſcılr aꞇ ſꞇyrkr hanſ gerez mıoc vſꞇaðulegr. Oc þvıaꞇ hann gaðe eıgı ꝼırer
margꝼallꝺlegom áhyggıom konunglıgrar ſꞇıoꝛnar epꞇer ꝼyʀe ꝩenıv. þa gerðe lıðeꞇ raðlauſꞇ oc
lıꞇꞇ ſamhvga hvaꞇ vpp ſcyllꝺe ꞇaka. Aꞇ ſıalꝩom honom ꝩar ok ſva lıꞇıll gaumr geꝩenn. aꞇ na-
lega ꝩar hann longum eıƞn ſaman ſꞇaꝺꝺꝛ í lanꝺꞇıallꝺe ſıno. Nv bera þeır beſſuſ eƞn ſaman rað ſın. ok
ꞇıa með ſer aꞇ ꞇoꝛꝩellꞇ man ꝩerða aꞇ ꞇaka konungenn honꝺom ok þaꞇ ꝩar lıclecꞇ. þvıaꞇ ſva er ſagꞇ
aꞇ þangaꞇ í lonꝺ ꝩeıꞇa menn ſva mıcla ꝩegſemð ok holloſꞇo hoꝼðengıom ſınom. aꞇ ıamꝩel þeır er
oꞇꞇaz þa meðan rıke þeırra ſꞇenꝺr með bezꞇom bloma þıona þo ok ꞇıgna þa með ſama hęꞇꞇe
ſem ꝼyʀ aꞇ halla ꞇake hamıngıo þeırra. ꝩarla kvnnv þeır nıðꝛ legıa þa loꞇneng er vm ſınn haꝩa
þeır vpp ꞇekeꞇ aꞇ ꝩeıꞇa. Oc þvıaꞇ þeſſo ꝼolke ꝩar þannog ꝼareꞇ er unꝺer ꝺarıo ꝩar. maꞇꞇv þeır beſſuſ
ok narbazoneſ eıge ꝼá ꝩallꝺ hanſ ó openberlega nema þeır hęꞇꞇe mıoc ſıalꝩum ſer ok lıðe ſıno. Þvı
ſynez nv rað aꞇ gera þaꞇ yꝩerbragð á. aꞇ bıðıa ſer lıcnar. ok kalla mıoc mıſmęllꞇ haꝩa ꝩereꞇ. aꞇ ꝺarıuſ

geꝩe vpp konungꝺom ſınn. Nv lıðꝛ aꝼ en neſꞇa noꞇꞇ. ok þegar vm moꝛgonenn epꞇer. byðꝛ ꝺarıuſ aꞇ vpp ſcy-
le ꞇaka herbuðernar. Oc ıamſkıoꞇꞇ koma þeır beſſuſ ok narbazoneſ með mıclo lıðe ꞇıl ꝼvnꝺar ꝩıð hann
ok ꝼalla ꞇıl ꝼoꞇa honom. bıðıa aꝼ ſer reıðe mıuclega. en kallaz heðan íꝼra ſem her ꞇıl ꝩılıa þıona
honom ꞇrvlega. ok gera þaꞇ allꞇ er hann ꝩıll ꝼırer þa leggıa. þaꞇ ſonnvðu þeır ſem oppꞇ ꝩerðꝛ mælꞇ. aꞇ
margr meler þa ꝼagrꞇ er hann hyɢr ꝼláꞇꞇ. en ſva ꝼengu þeır vm ꞇaleꞇ ok aumkaꞇ ſec aꞇ hann ꞇruðe
þaꞇ allꞇ ꝼalſ lauſꞇ er þeır mælꞇo. ok gaꝼ vpp blıðlega þaꞇ er þeır baðo. En eıgı ıðroðuz þeır þa hellꝺꝛ
en aðꝛ ſınnar óheꝩo. er þeır ſa hverſo mıllꝺꝛ ok mıſcunnſamr ꝩar ſa en goðe konungr. er þeır eꞇloðo aꞇ ſvı-
kıa. ok þvıaꞇ ꝺarıuſ ꞇrvðe mǫnnum ſınom ſıalꝼſ ok ꝩenꞇe þaðan eıgı ſvıka ſem ꝼram komo. en oꞇꞇaðez alexanꝺrum
er nu ꝩar mıoc ſva komenn epꞇer honom. ꞇekr hann eƞn þaꞇ rað hvaꞇ ſem hann heꝩer ꝼyʀ ręꞇꞇ. aꞇ hallꝺa vn-
ꝺan ok ꝼoꝛðaz hann ſem ꝼęre geꝩr ꝼramarſꞇ á. Sa maðr ꝩar í lıðe með ꝺarıo konunge er paꞇron heꞇ. gerzcr aꞇ kyne
mıkıll ꝩınr konungſ. hann ꝩar ſeꞇꞇr yꝩer grıckıa lıð þaꞇ er ꝩar með ꝺarıo. Sıðan er þeſſı maðr ꝩarð ꝩaʀ ꝩıð aꞇ þeır beſ-
ſuſ ok narbazoneſ ſaꞇv með ſvıcrǽðom vm lıꝼ konungſenſ ꝼoꝛ hann ſem neſꞇ honom ſıalꝩum með lıð ſıꞇꞇ
ꞇıl gezlo ꝩıð hann þegar er herreƞn ꝼluꞇꞇez oꝛ ſꞇað. Oc ıamſcıoꞇꞇ ſem paꞇron naðe male konungſens.
mælꞇe hann ꞇıl hanſ a grızko. þv goðe konungr ſeger hann. ec ꝩıl gera þer kunnıcꞇ aꞇ þau ſvıc er ec ꝩeıꞇ ꝩıſꞇ
aꞇ þeır beſſuſ ok narbazoneſ haꝩa ſaman boꝛeꞇ mono ſyna ſec braꞇꞇ eꝼ ſva ꝼeʀ ſem þeır haꝩa ęꞇ-
laꞇ þvıaꞇ nv man ꝩera komeƞn enꝺa ꝺagr þınn eða þeırra. Nv þa ꞇıl þeſſ aꞇ ec mega hrınꝺa þeſ-
ſaʀe óheꝩu er þeır ęꞇla ꝼram aꞇ haꝩa. laꞇ mıc með mıno lıðe ꝩera gezlo mann þınn í ꝺag. ok bıoð
aꞇ kvellꝺe aꞇ lanꝺꞇıallꝺ þıꞇꞇ ſe ſeꞇꞇ ímıllom herbuða þeſſ lıðs er ec em yꝩer ſeꞇꞇr. ok ſıðan hal-
ꝺız þeſſe haꞇꞇr meðan nauðſyn kreꝼr ſlıkrar breyꞇne ſem ec beıðe. Ec ok mınır ſveıꞇ-
vngar hoꝩum ꝼırer laꞇeꞇ ꝼoðurleıꝼðer ꝩarar. en ꝩenꞇvm oſſ þaðan allrar vpp reıſꞇar ſem þer
ervꞇ herra. ok ꝩıſꞇ er þaꞇ ſaꞇꞇ aꞇ ſegıa aꞇ ec vꞇlenꝺꝛ maðr ok lıꞇelſ ꝩerðꝛ monꝺag eıgı bıoðaz ꞇıl aꞇ
geraz þınn hꜹꝼvðꝩoꝛðꝛ ok gezlo maðr ſlıcſ hoꝼðıngıa eꝼ ec ſe nockoꝛn annan ꝩılıa nv ꝩeıꞇa þer þa
þıonoſꞇo. þeſſe maðr paꞇron ꝩarð ágeꞇr aꝼ þeım ꞇrvleıc er hann ꝩeíꞇꞇe lanar ꝺroꞇꞇne ſınom. En þaꞇ
ſynꝺız her ſem opꞇaʀ kann ꝩerða aꞇ ſınom ꝼoꝛlogom ꝩerðꝛ hverr aꞇ ꝼylgıa. Darıuſ konungr heꝼðe ser heılvm
hallꝺeꞇ eꝼ hann ꝩıllꝺe þıggıa þaꞇ er paꞇron bauð honom. en þvıaꞇ þeſſ ꝩar aꝼ auðeꞇ. ſvarar hann ſva þeſſo
male. Þoaꞇ ec haꝩa ıamnan reynꞇ yðarn ꞇrvleıc grıckıanna ſeger hann. ok ec ꝩıꞇa ꝩıſꞇ aꞇ þer ꝩıleꞇ mer
heıllꞇ raða. þa mon ec þo eıgı ſcılıaz ꝼra mugenom mınna manna. þvıaꞇ hellꝺꝛ ꝩıllꝺa ec ꝩera
ꝩellꞇr. en ꞇrva eıgı þeım er mer eıgo aꞇ launa ſın þrıꝼ ok þroſca hvaꞇ ſem yꝩer kaƞn lıða man ec
allꝺrege ꝼlyıa ſıalꝼſ mınſ ꝼylgıara. Oc eꝼ þeır ꝩılıa mec nv ꝼeıgan. þa ꝼoꝛðumz ec eıgı ꝺau-
ðann. hellꝺꝛ ꝼyſer mec ꞇıl hans. Epꞇer þaꞇ ꝼeʀ paꞇron ꞇıl lıðs ſınſ með mıcla úgleðe ꝼıre þaꞇ er
konungreƞn ꝩıllꝺe eıge þıggıa þau heılręðe er hann gaꝼ honom ok ꝩıſꞇ heꝼðe þıggıanꝺe ⸌vereꞇ⸍. þvıaꞇ þeſſı maðꝛ
ꝩıllꝺe gıarna geꝩa ſec ꝼyrer ſınn lanar ꝺroꞇꞇen. ok hallꝺa mannꝺomenom í alla ſꞇaðe. Sva ꝩar
beſſuſ ner ſꞇaꝺꝺꝛ þa er paꞇron haꝼðe ꞇalaꞇ ꝩıð konungeƞn ⸌aꞇ⸍ hann maꞇꞇe hverꞇ oꝛð heyra. en þvıaꞇ haƞn
ſcılðe eıgı þa ꞇungu er þeır mælꞇo ꝩarð hann ꝩaʀ aꝼ ꞇulc eınom hvaꞇ þeır ꞇauloðu. Oc þaꞇ eına ſꞇoð
þa ꝼırer er hann ſꞇeꝼnꝺe eıge þegar aꞇ ꝺarıo aꞇ honom þoꞇꞇe raðulıgra aꞇ ꝼa hann lıꝩanꝺa í henꝺꝛ alexanꝺro ok aꝼla

ſva ſıalꝩum ſer hanſ ꝩınaꞇꞇv. hellꝺꝛ en ꝺrepa hann þo aꞇ ꝼøre geꝩez á. Beſſuſ ꝺꝩelr nv ꞇıl neꞇr óhǿꝩo
ſına. þvıaꞇ noꞇꞇen gerer margan ꝺıarꝩan aꞇ ꝺrygıa. þaꞇ er ręzla með ſcamꝼylle bannar á ꝺagenn aꞇ gera.
Oc þaƞnog haꞇꞇar hann þa. aꞇ þegar er hann naer male konungſenſ. þackar hann honom þaꞇ er hann hlyꝺꝺe eıgı a ꝼlęrðſam-
legar ꝼoꝛꞇoloꝛ paꞇronıſ. ok ſeger auðſynꞇ ꝩera í hanſ ꞇıl ſeꞇnıngo aꞇ hann eꞇlaðe kaupa ſec í ꝼrıð ꝩıð alexanꝺrum með
hoꝼðe ꝺarıı kallar ok eıgı unꝺarlecꞇ aꞇ uꞇlagr maðr ok oꝛeıgı ꝩınne ꝼleſꞇ allꞇ ꞇıl ꝼıarenſ aꞇ hann ꝼae. Darıuſ konungr
ꞇok lıklega þvı er beſſuſ mælꞇe. ok ꝩıſſe þo ꝩıſꞇ aꞇ þaꞇ ꝩar allꞇ hollꞇ ok heıllꞇ er paꞇron haꝼðe raðeꞇ
honom en þar ꝩar nv komeꞇ aꞇ hvarꞇveɢıa ꝩar harðꝛ koſꞇreƞn aꞇ ꞇrua eıgı mǫnnum ſınom ſıalꝼſ. eða ꝩera
ſꝩıkenn ok hęꞇꞇa lıꝩe ſıno þeım ı henꝺꝛ er ꞇynꞇ hoꝼðo ꞇrvleıkonvm ollom
SVa ſeger meıſꞇarı galꞇeruſ aꞇ þann ꝺag er þeır beſſuſ ok narbazoneſ reðo þaꞇ með ſer aꞇ ꝺvelıa ꞇıl epꞇer·
ꝼaranꝺe nǽꞇr óhęꝼu ſına. ꞇok ſolenn ſeınna ganga en hon er ꝩon ꞇıl þeſſ aꞇ lengr en
ſcemr ꝼreſꞇaðız þaꞇ nıðıngſ ꝩerc. er þo ꝩarð ꝼram koma. Tungleꞇ ꝩar oc ꞇregꞇ ꞇıl aꞇ ſyna ſec
ok ſıa þann gløp er þa monꝺe geraz. En þo ꝩarð ſolen aꞇ ſeꞇıaz. en ꞇungleꞇ aꞇ ꞇaka ſına raſ epꞇer
ꝼıre ſeꞇꞇre ſcıpan. ok boðe þeſſ er þau þıona. ok þvı kom nv noꞇꞇ epꞇer þeƞna ꝺag. Darıuſ konungr lıggr þa ꝩacann-
ꝺe í lanꞇıallꝺe ſıno. ok hvgſar hverꞇ rað hann ſcal ꞇaka. en þaꞇ henꝺer hann ſem margan aꞇ raðen þroꞇar
ꝼırer honom. þvıaꞇ ecke má ꝼeıgum ꝼoꝛða. þar ꞇıl ꝼınnaz allꝺrege raðen. þo mællꞇı hann þeſſom oꝛðom ꝼırer
muƞnı ser. þv goðe ꝼaðer allra guðanna. hvaꞇ ęꞇlar þu ſıðarſꞇ aꞇ ſıa ꝼırer mér epꞇer þau moꝛgo ꝩalk ok vaƞnꝺ-
ręðe er ec heꝩe þolaꞇ í rıke mıno. eða ſcolu þar en eꝼſꞇo ꝼoꝛlogen epꞇer ꝼara. hvaꞇ heꝩe ec ſva ıllꞇ
goꝛꞇ aꞇ ec ſıa maclegr þeſſ áꝼelleſ aꞇ ꝩıner mıner ꝩılı mec ꝼeıgan. ok ec ſcyla þeım eıgı ꞇrua mega er ꝼırer
mıꞇꞇ líꝼ ęꞇꞇe ſıalꝩa ſec aꞇ ꝩeðſeꞇıa. ok mıner þıonoſꞇu meƞn ſe mer grımmare en open berır
ꝼıanꝺmeƞn. Eꝼ ec heꝩe ꝩereꞇ úꝩerðugr þeſſ mıcla rıkeſ er ec heꝩe haꝼꞇ. eða ſꞇıoꝛnaꞇ ılla mı-
nom unꝺer mǫnnum. haꝩe logen eıgı ſınom reꞇꞇ hallꝺeꞇ ꝼırer mer. ok kalle lyðreƞn mıc haꝩa ꝩereꞇ ser ꝩıkıng
en eıgı reꞇꞇan konung. eða haꝩe ꝺarıuſ þa er hann ſcyllꝺe ꝺęma mal maƞna boꝛeꞇ ꝼırer boꝛð luꞇ enſ ꝼaꞇøka.
ok ſellꞇ reꞇꞇlęꞇeꞇ ı ſınom ꝺomvm ꝼırer muꞇur ok mannamvn. eða nockoʀ haꝩe laꞇeꞇ ſına ꝼoðoꝛ-
leıꝼð. ok ꝩoꝛðeꞇ arꝼręnıngr aꝼ hans agırne. haꝩe ꝼunꝺız með honom ſvık ok ſannleıkſ haꞇr. ꝩıſꞇ em ec þa
ꝩerðꝛ aꞇ ꝺeyıa. ok eıgı bıð ec þa gvðen ꝺvelıa ꝺauða mıƞn. hollzꞇe langꞇ lıꝼ haꝩa þau mér ꝩeıꞇꞇ
eꝼ ſva er. maclegꞇ er aꞇ þeır beſſuſ ok narbazoneſ ꝩerðe þa mıner ſcaða meƞn. ok hımna buarner laꞇe
ſva ꝩerða ſaꝺꝺa ſına reıðe reꞇlıga í ſvıꝩırðlego ꝺrape ꝺarıı. En eꝼ oðro ꝩıſ ꝩeıꞇ ꝩıð ok haꝩa ec reꞇꞇ-
lęꞇe elſcað ſva ſem naꞇꞇura manzenſ ma bera ꝼıre ſınom breyſcleıc. gere gvðen þa ſva ꝩel. laꞇe mec
eıgı bıða ſva neıſvlegan ꝺauða. aꞇ óþrıꝼner þręlar ok ꝺaðlauſer ꝺroꞇꞇenſvıkar ſꞇanꝺe yꝩer mınom
hoꝩuðſꝩoꝛðum. hellꝺꝛ komı mer ꝼıre nockoꞇ mıꞇꞇ meınleyſe ok granꝺlauſ ęꝩe. en þeır ſe ꝺauða·
menn er þeſſ erv ꝩerðer. eıgı kaƞn ec annarſ beıða. en reꞇꞇlaꞇr maðr ꞇake ꝼırer ſıꞇꞇ reꞇꞇlęꞇe mac-
leg laun. ok ꝩanꝺꝛ maðr ꝼae ꝼırer ſınn ꝩanꝺſcap þaꞇ er hann heꝩer ꞇıl ꝩerkaꞇ. Nu haꝩe guðen ꝼaſꞇraðeꞇ
með ser aꞇ mıƞn enꝺa ꝺagr ſcyle nalgaz ꝼıre hvı ſcolo aðꝛer en ec ſıalꝩr ꝩerða mer aꞇ allꝺꝛ-
lage. eða ꝼıre hvaꞇ kom mer aꞇ haꝩa ꝼoꝛðaꞇ ꝼıoꝛꝩe mıno ꝩıð grıckıa. eꝼ menn mıner ſıalꝼſ
ſcv leggıa henꝺꝛ á mec. eða ſcal ec eꝩaz í aꞇ ꝩeıꞇa mer hellꝺꝛ ſıalꝩr ſcaða. þeſſe honꝺ ok

þeꞇꞇa ſverð ma þaꞇ ꝩınna. þoaꞇ ellen meðe mec nv mıoc. Ok þa monꝺe ꝺarıuſ konungr haꝩa lagꞇ a ſér ſverðe-
no nema þaꞇ bęre ꝩıð. aꞇ eıƞn gellꝺıngr ſa er ꝩar ınnꝩꜹrðꝛ hanſ ok þa ꝩar eıƞn ꝩıð ſꞇaꝺꝺꝛ. heꝼðe ſlegeꞇ
vpp ope mıclo. en hırðen oll ſu er ner ꝩar ſꞇauꝺꝺ í herbuðunom. ok opeꞇ heyrðe hvgðe aꞇ konungreƞn mon-
ꝺe ꝩera ꝺrepenn. ſeger þa hverr oðrum ꝼall hanſ. ok gerız nv ıllr kvʀ í lıðeno. Marger eggıa þeſſ aꞇ lıðeꞇ
ſcylı ꝩapnaz. ok leıꞇa ꞇıl heꝼnꝺa. en þvıaꞇ ꝼleſꞇer erv ꝼelmſ ꝼvllır ꝼırer oꞇꞇa ſaker ꝩerðꝛ ec⸌kı⸍ aꝼ þvı.
ok þar ſem aꝼlı þeırra ꝩar mıkell er marger þoꞇꞇuz ꝩıꞇa aꞇ á ſvıkom monꝺo ꝩereꞇ haꝩa ꝩıð konungeƞn ſꞇoð
aꝼ þeım ſa oꞇꞇe en ſva ſıgraðe ꝺrengenn ꝼıre ollom. aꞇ enger þoꝛðu ꞇaka ꞇıl ſınna ꝩapna. Oc þegar
er beſſuſ ok narbazoneſ ſpyrıa þeſſe ꞇıðenꝺe aꞇ konungr ꝩere ꝼalleƞn. bıðıa þeır ſına meƞn alla ꝩapnaz. ſꞇeꝼ-
na ſıðan með ollo lıðe ſıno ꞇıl þeſſ lanꝺꞇıallꝺz. er þeır ꝩıſſo aꞇ konungr haꝼðe ſoꝩeꞇ í. ok ryðıa ser goꞇo með
oꝺꝺe ok eggıo ígognum þaꞇ lıð er þar ꝩar ſaman komeꞇ. en þeır ꝼunꝺu konung lıꝼſ er þeır hvgðu ꝺauð-
an ꝩera. þa ꞇaka þeır hann honꝺum ok laꞇa ꝼıoꞇra. ſynez þaꞇ nv her ſem ıamnan kaƞn henꝺa. aꞇ hamıngıan er
úſꞇaðug þvıaꞇ ſa enn ſame ꝺarıuſ er ꝼıre ſcommo ſaꞇ í gyllꞇrı keʀv. ok heʀeƞn allr oꞇꞇaðez ſem konung ſınn. er nv
ſeꞇꞇr í eıƞn herꝩelegan carꞇ. ok heꝩer eıge ꝩallꝺ a ſıalꝩum ſer. ok þaꞇ eına gera þręlar hanſ nv ꞇıl ꞇıgnar honom
ꝼıre naꝼnſ ſacer þeſſ er hann haꝼðe boꝛeꞇ. aꞇ þeır ſeꞇıa á ꝼøꞇr honom ꝼıoꞇra þa er oꝛ gulle ꝩáru goꝛꝩer. Allar ꝼe·
hırzloꝛ hanſ gera þeır ser aꞇ herꝼange ſem hann ſıalꝩan. ſnva nv ſıðan á ꝼloꞇꞇa með allꞇ ſaman aꞇ þeır ꝼae
ꝼoꝛðaz þann er epꞇer ꝼeʀ. Hverꞇ ęꞇlız þer aꞇ ꝼara ſeger meıſꞇarı galꞇeruſ. grımmer gløpa menn ok neıſuleger nıðengar.
mon nockor lanꝺz eða lagar mega leynaz yður vheꝼa. Neı. kuƞnecꞇ man yðarꞇ naꝼnn hvar
ſem þer ꝼareꞇ. Man oc enge ſva rıcr ſıðan. aꞇ vm ſec mege vruggr ꝩera ꝼırer þyrſꞇanꝺa þręle ꞇıl
ꝺreyra ſınſ lanar ꝺroꞇꞇenſ. Nu er aꞇ ſegıa ꝼra alexanꝺro aꞇ hann ſcvnꝺar ꝼerð ſınne ſem hann ma meſꞇ þangaꞇ epꞇer
er hann ſpyʀ aꞇ ꝺarıuſ ꝼeʀ vnꝺan ok ſꞇeꝼner ꞇıl borgar ebacꞇana. þvıaꞇ hann hvgðe ꝺarıum mynꝺo þar ꝩera. eꞇlar nv aꞇ ſeꞇıaz
vm ſꞇaðenn. ok ſcılıa⸌z⸍ eıgı ꝼyʀ íꝼra. en hann heꝩer broꞇeꞇ allan ꞇıl ıarðar. ok naꞇ konungenum ſıalꝩum. ok leıða ſva ꞇıl
lycða langan óꝼrıð. En þa ſpyʀ hann aꞇ ꝺarıuſ heꝩer ꝼlyeꞇ ıbroꞇꞇ þaðan ok ıamſcıoꞇꞇ ſꞇyrer hann þar íꝼra. ok ęꞇlar
aꞇ hallꝺa epꞇer honom ı bracꞇa. þann luꞇa rıkeſenſ er ſva heıꞇer. ok þa kemr eıƞn nıoſnar maðr ſa er þaꞇ kvnne ſannle-
ga ſegıa Alexanꝺro. aꞇ hann monꝺe eıgı þurꝼa langꞇ aꞇ rekaz epꞇer ꝺarıo þaðan íꝼra. þvıaꞇ menn hanſ ſıalꝼſ ſeger hann haꝩa
ſvıkıꞇ ſınn herra. ok ſeꞇꞇan í bonꝺ ſem eınn ıllꝩırkıa. Alexanꝺer konungr ꝩarð vkveðe ꝩıð þeſſa ꞇıðenꝺa ſpurnn. ok leꞇr
kalla ſıðan ꞇıl ſın hoꝼðengıa herſenſ ok ſeger þeım ſva. Nu er ſcamꞇ epꞇer erveðeſ ꝩarſ. ok hoꝛꝩer ꞇıl þeſſ
aꞇ erꝩeðeſ launen mone ꝩerða mıoc mıkıl. Ver hoꝩum ſpurꞇ þau ꞇıðenꝺe er þo ero mıoc har-
manꝺe. aꞇ ꝩanꝺer menn haꝩa ſvıkıꞇ goðan hoꝼðengıa. Darıuſ konungr heꝩer þau gıollꝺ ꞇekeꞇ ímoꞇe goðo yꝩer·
lęꞇe þvı er hann heꝩer ꝩeıꞇꞇ ꝩıllꝺar mǫnnum ſınom. aꞇ þeır haꝩa ſeꞇꞇan hann í bonꝺ ſcamꞇ ıbroꞇꞇ heðan. mon hann
nv ꝩera ꝺauðꝛ eða lıꝩa nauðıgr ꝩıð ſva mıcla ſcomm. Nv þa goðer ꝼelagar. rıðe hverr ſem hann ma
meſꞇ aꝼ ꞇaka. ꞇıl þeſſ aꞇ ꝩer megem hıalpa ꝺarıo en ꝺrepa þa nıðenga er ſva neıſvlega lecv
ꝩıð hann. Era mınne mannꝺomr aꞇ þyrma honom yꝩer komnom. hellꝺꝛ en ſıgra hann þa er ꝩallꝺ hanſ ꝩar með
bezꞇum bloma. Aller røma ꝩel þaꞇ er konungr mællꞇı ok heıꞇa þvı. aꞇ ı hvern haſca ſem hann leıðer þa. ſcyle þeır honom
ꝼegner ꝼylgıa. ok nu ꝼeʀ hann ſva hvaꞇlega. aꞇ heʀeƞn ſcal eıgı ꞇaka hvıllꝺ aꞇ komanꝺe noꞇꞇ hellꝺꝛ

en vm ꝺageƞn. Alexanꝺer konungr kemr með her ſınn þa er naꞇꞇa ꞇekr ꞇıl þeſſ ſꞇaðar. er ꝺarıuſ haꝼðe ꝩereꞇ
þa er hann ꝩar ſvıkenn ok hanꝺꞇekenn aꝼ beſſo ok hans ſveıꞇvngum. þar koma ímoꞇ konunge ıı menn þeır
er hellꝺꝛ ꝩıllꝺo ſamꞇengıaz ſveıꞇom grıckıa. en ꝼylgıa lengr þeım ꝼlerðar ꝼulla ꝼlokke. er
þeır beſſuſ ok narbazoneſ ꝩáru ꝼırer. þeſſer meƞn gerðuz leıðꞇogar ꝼıre grıckıa her um noꞇꞇena. þvıaꞇ þeır ꝩıſſv
goꝛla hvar gagnſꞇıgreƞn ꝩar aꞇ hallꝺa epꞇer þeım beſſo. konungrenn ꝼeʀ nv með lıðe ſınv ꝼylcðv
þaƞnog aꞇ ꝼylkıngar ꝩoꝛo ꝼerhyrnꝺar ok ıamnþıokvar ollo megen. ok ſva leꞇ hann lıðeꞇ ꝼara
geꞇelıga aꞇ þeſſa ſcıpan ſcyllꝺe hverge ſlıꞇa. ok þa er ꝩar vm mıðneꞇꞇıſ ſceıð. kemr ímoꞇ alexanꝺro
konunge eıƞn ꝼloꞇꞇa maðr aꝼ ꝺarıanıſ ſa er brocubelluſ heꞇ. ok ſeger honom aꞇ ꝺarıuſ ꝩar enn a lıꝩe. ok eıge lengra
þaðan ıbroꞇꞇ en halꝩan þrıðıa ꞇøg mílna. Þeſſe maðr bıðꝛ konung ꝼara ꝩarlega með her ſınom ꝼırer þvı ſeger hann
aꞇ þeır beſſuſ ok narbazoneſ erv nér yðꝛ með mıkıꞇ lıð ok ꝩel bueꞇ. ok epꞇer þa mıclu vhęꝼu er þeır
haꝩa goꝛꞇ man þeım nv ꝼáꞇꞇ í augu ꝩaxa. en þaꞇ er ıamnan reynꞇ aꞇ helıar maðreƞn er harðꝛ ꝩıð aꞇ
eıga. ſa er hann ꝩenꞇer ſer engrar ꝩılnanar eꝼ hann kemr í ꝩallꝺ v ꝩına ſınna. Vıð þeſſar ꝼoꝛꞇoloꝛ ꞇekr aꞇ
ꝩaxa mıok á kaꝩe konungſ vm epꞇer ꝼoꝛna. ok hann eggıar nv ꝼaſꞇ aꞇ enge ſpare ſpoꝛara ꝩıð ſınn heſꞇ.
Eıgı lıðꝛ langꞇ aðꝛ. en grıcker heyra harc ok mıkınn gny er keʀvrnar ganga þeſſ lıðſenſ er vn-
ꝺan hellꝺꝛ. ok ꝼoꝛðaz ꝩıll þeırra ꝼvnꝺ. ok nu meꞇꞇe þeır ꝩel ſıa ſerkıa lıð. eꝼ eıge meınaðe mollꝺ-
ryc eða ıoꝛeykır. ok ꝼıre þvı bavð alexanꝺer konungr aꞇ lıðeꞇ ſcyllꝺe ſꞇoðva ſec. ok þegar er þaꞇ maꞇꞇe ꝩerða.
ok nıðꝛ ſeꞇꞇe mollꝺrykeꞇ. þa ſer beſſuſ þaðan er hann ꝩar á ꝼıalle nockoꝛo með lıðe ſıno hvar grıckıa·
heʀ ꝼoꝛ aꞇ honom. Vıð þeſſa ſyn ꝩarð honom eıgı goꞇꞇ. þvıaꞇ hann gaꞇ eıgı ꝼıarre hvaꞇ hann monꝺe
vpp ꞇaka. ꝼırer þann glęp er hann haꝼðe goꝛvan. eꝼ Alexanꝺer ꝼenge naꞇ honom. J annan ſꞇað er þaꞇ ſegıa aꞇ þe-
gar er grıcker ſıa lıð beſſı. ꝼara þeır ſlıcꞇ er aꝼ ma ꞇaka vpp ígegnn ꝼıallzhlıðenne. ok ecke ma þaꞇ
enn a ꝼınna. aꞇ þeır mone ꝼorıꝼlaz aꞇ eꞇıa ꝩıð aꝼla mvnneƞn. heꝼðe beſſuſ ſva mıoc ꝩereꞇ bveƞn aꞇ
hvg ok áręðe. ſem aꞇ ſvıkvm ok ꝩelreðe. meꞇꞇe hann nu ſva mıkıꞇ ıllꞇ haꝩa goꝛꞇ Alexanꝺro aꞇ røſclıga þęꞇ-
ꞇe heꝼnꞇ ꝩera þeırra herꝩırkıa er hann haꝼðe goꝛꞇ í aſıa. þvıaꞇ hanſ lıð ꝩar þvı ollo ꝼreknlegra. ſem þaꞇ ꝩar mıclo ꝼleı-
ra. ok haꝼðe ſꞇyrk ſınn allan þann er ſveꝼn ok ꝼeꞇzla ma mannenom ꝼa. ok eꝼ beſſus heꝼðe ſꞇeꝼnꞇ
í þeꞇꞇa ſınn á grıcce. monꝺe ſynz haꝩa hverſo møðen meınar. eða hvaꞇ hvıllꝺen ꝩeıꞇer þeım er berıaz ſcolo.
En ꞇveır lvꞇer með hvgleyſe bonnoðo beſſo meſꞇ ꞇıl aꞇ raða. Hvaꞇleıcr grıckıa ok naꝼn Alexanꝺrı þaꞇ naꝼn er allr
heımrenn oꞇꞇaðez. ok ꝼıre þaꞇ ſama oꝛꝩılnaðez beſſuſ aꞇ hann monꝺe ſıgraz mega ꝩıð aꝼla mvneƞn. Tecr
nu þaꞇ rað aꞇ hann ſnyr á ꝼloꞇꞇa með lıðe ſıno. ok ꞇelr þaꞇ ꝼırer ꝺarıo konunge í eınne herꝩelıgre keʀv ſem ꝼyʀ er ſagꞇ.
aꞇ hann ſcyle ſꞇıga a heſꞇ. ok ꝼoꝛða með ꝼloꞇꞇa lıꝩe ſıno. ꝼırer oꝩınom er epꞇer ꝼara. konungreƞn ſvarar oc
quez eıgı hırða hvaꞇ ſvıkarıƞn ſeger. bıðꝛ aꞇ guðen ſcyle heꝼna honom. ok alexanꝺer konungr eꝼ hann er ſlıcr ꝺrengr
ſem hann er ſagðꝛ. þoaꞇ lıꝼ mıꞇꞇ lıggı ꝩıð. ſcal ec eıgı lengr ſeger hann ꝼylgıa þeım ꝼlokke er yꝩer øngu
byr nema ꝼlęrð ok ꝩelom. en ec þarꝼ nv øngo kvıða. þvıaꞇ ecke ma ꝼalla ꝩıð vm hamıngıo leyſe
mıꞇꞇ heðan íꝼra. ſa ꝺauðe er ꝩanꝺer þrelar hęꞇa ſınom herra mon ſeꞇıa mına ſúꞇ. ok ꝼa mer
hvıllꝺ epꞇer margar navðer er ec heꝩe þolaꞇ. þeſſe oꝛð konungſ ſꞇanꝺaz þeır beſſuſ eıgı. ok hanſ ſveıꞇ

vngar er í ſvıkvm hoꝼðo buƞꝺez með honom. þeır bera nv ꝩapn a ꝺarıum ſva þyckꞇ ſem hagl
ꝺrıꝼe. ok ſcılıa eıgı ꝩıð hann ꝼyʀ en hann er ſerðꝛ ꞇıl olıꝩıſ. þar ꝺrepa þeır íhıa honom þıonoſꞇo·
ſveına hans ꞇva. þa er ıaꝼnan hꜹꝼðo ꝼylgꞇ honom. ok ſva ſęra þeır eyke þa er ꝺregeꞇ hoꝼðo
keʀv hanſ. ꞇıl þeſſ aꞇ nv ſcılðe ſem ꝼyrſꞇ þeırra ꝼelag ok ꝼoꝛoneyꞇe. Epꞇer þeꞇꞇa ꝩerk ꝼlyr
beſſuſ ı bracꞇa þaꞇ rıke er ſva heıꞇer. en narbazoneſ hellꝺꝛ vnꝺan í hırcanıam ꝼıre þa ſok ſcılıaz þeır
ok ꝺreıꝼa lıðe ſıno. aꞇ þeır ꝩerðe þa ſeınna vpp ſpurðer en aðꝛ. Svma ſcyllꝺer ꞇıl ꝼloꞇꞇanſ
eın ſaman ręzla. en ſumum ꝩıſar ꝩan ꞇıl ſlıcſ uꞇꝩegar. ſa luꞇr er maðr ma þvı ſıðꝛ mıſſa ꞇıl
ꝼylgðar ꝩıð ſec. ſem honom ꝼellr þyngra. þvıaꞇ ꝩánen ꞇıar þaꞇ ıaꝼnan þeım er henne ꞇrver. aꞇ hann mo-
ne bıða beꞇre ꝺaga. Sva er ſagꞇ aꞇ þo heımꞇaz ſaman eınar v þuſvnꝺer þeırra rıꝺꝺara er eıge
ꝩıllꝺo ꝼlyıa. ok hellꝺꝛ kvru aꞇ ꝼalla á ꝼoðurleıꝼðum ſınom ok ꝩerıa meðan þeır męꞇꞇe log ok reꞇꞇ-
ynꝺe. þoꞇꞇe þeım goðꝛ hvaʀ er vpp kvemı. aꞇ lengıa lıꝼ ſıꞇꞇ með ꝩaſclegre ꝩoꝛn. eða laꞇaz ꝩıð
goðan oꝛzꞇır. ok lıꝩa eıgı ꝩıð ſcom epꞇer ſlıcan lanar ꝺroꞇꞇen ſem ꝩar ꝺarıuſ konungr. Mıkıll ꝼıolðe ꝩar þaꞇ
aꝼ ꝺarıanıſ. er þegar heꝼꞇo ſec aꝼ ꝼloꞇꞇanom er þeır ꝼunꝺu aꞇ nockoꝛer ꝩıllꝺo ꝩıðꝛ nam ꝩeıꞇa.
ok meðan þeır gaꞇo ꝩarla raðeꞇ með ser hvarꞇ þeım ſcyllꝺe keʀa ꝩera ꝩoꝛnn eða ꝼloꞇꞇe. þa ꝺrıꝩa grıcker
a henꝺꝛ þeım. Oc nv ſem ıaꝼnan haꝩa þeır ſer ııı luꞇe þa er bezꞇ koma þeım er berıaz eıga. þaꞇ erv
ꝩapnabunaðꝛ goðꝛ aꝼl ok vrucꞇ áręðe. ꝼırer þvı ꞇıoar nv ecke ręꝺꝺum aꞇ ꝼlyıa. aꞇ þo verða marger
ꝼalla aꞇ ꝼrękner ſe. her ꝩarð oc ſa luꞇr er eıgı mǽꞇꞇe ꞇrvlegr þıckıa aꞇ mıclo ꝩoꝛo ꝼleıre. her-
ꞇekner. en þeır er ꞇoko. Herꝼangeꞇ ꝩar oc halꝩu meıra. en þeır meꞇꞇe nyꞇıom a koma. J þeſſare hrıð
leꞇoz aꝼ ꝺarıanıſ ııı þuſunꝺer rıꝺꝺara þeırra er ꝩaſclecꞇ ꝩıðꝛ nam hoꝼðo ꝩeíꞇꞇ. ok ſva ſeínꞇ vr-
ðu grıcker nv ſaꝺꝺer á manꝺraponom aꞇ þeır leꞇꞇv eıgı ꝼyʀ en konungreƞn bauð þeım aꝼ aꞇ laꞇa. Epꞇer þeꞇꞇa leıꞇa
þeır ſer aꞇ maꞇꝼongum ok ꝺrepa nıðꝛ buſmala þann er ꝺarıuſ haꝼðe reka laꞇeꞇ epꞇer lıðe ſıno. þvı neſꞇ
rannzaka þeır epꞇer hvar ꝺarıuſ konungr myne ꝩera. ok rauꝩa alla ꝩagna þa er ſerker haꝩa aꞇꞇ. ok þo ꝼınna þeır hann
hverge. þvıaꞇ eyker þeır er ꝺrogv keʀu konungſenſ hoꝼðo reıkaꞇ í ꝺalꝩerpı nockoꞇ. epꞇer ꝺalnum rann eıƞn lıꞇıll
lękr. þannog hoꝼðo runneꞇ ꝼıre þoꝛſꞇa ſaker. eınn aꝼ grıckıom ſa er polıſꞇraꞇuſ heꞇ. þeſſe maðr ſer eykena.
ok gengr þangaꞇ ꞇıl er þeır ꝩáru. ꝩıll ſcynıa hvaꞇ þeır haꝩe með aꞇ ꝼara. ok í þeırre keʀv er þeır ꝩáru ꝼırer
beíꞇꞇer. ꝼınnr hann ꝺarıum konung aꞇ komenn bana nalega. hann ꝩar hvlðꝛ nockoꝛom ſcınnum herꝼelegom. Polıſꞇraꞇuſ ſpyʀ
a þa ꞇungu er ınꝺıamenn mela hverr hann ꝩęre. en konungreƞn ꝩerðꝛ harðla ꝼegenn er hann maꞇꞇe ſcılıa mál þeſſa
mannz ok ſvarar ſva. Vıſꞇ heꝩer ꝺarıuſ konungr eıgı með ollo ꞇynꞇ hamıngıo ſınne. er ec ſcal eıge þurꝩa ꞇulc
ꞇıl aꞇ ꞇala ꝩıð þec. er ok nv þaꞇ eına ſva aꞇ oſſ ſnuez ꞇıl hugganar er þu maꞇꞇ heyra ok ꝼra bera hvaꞇ
ec męle ſıðarſꞇ aðꝛ en ec enꝺa lıꝼ mıꞇꞇ. Vıllꝺa ec gıarna aꞇ Alexanꝺer konungr ꝩére nv ſva ner mer ſem þv erꞇ.
ok meꞇꞇe ſva mıllꝺꝛ vꝩınr heyra mec. ok mynꝺım ꝩıð þa ꝼa ſcıoꞇꞇ ſeꞇꞇ þa longu ꝺeılv er ꝩıꞇ hoꝩum
aꞇꞇ. En þvıaꞇ oꝛlogen banna aꞇ ꝩıð megem ꝩıðꝛ ꞇalaz. þa ſcallꞇu hverr ſem þu erꞇ ſegıa þau mín oꝛð
alexanꝺro. aꞇ ꝩıð þaꞇ ꝼer ec aꝼ heımenum aꞇ ec á honom mıkıꞇ goꞇꞇ aꞇ launa ſva ſomaſamlega ſem hann er
ꞇıl moður mınnar ok ſonar mınſ. þvıaꞇ hann gerer þannog ꞇıl þeırra í alla ſꞇaðe ſem ꝺyrlegum hoꝼðen-
gıa ſomer. en herðır eıge á þeım ſem hermenn ero ꝩaner. þann ꝼıanꝺſcap er ꝩar ímıllum heꝩer ꝩereꞇ. hann heꝩer mınn

vꝩınr ꝩereꞇ allar ſꞇvnꝺar. ok þo mer hollare en þeır er ec hvgða aꞇ ꝩıner mıner ꝩęre. þvıaꞇ Alexanꝺer heꝩer
lıꝼ geꝼeꞇ mınom aſꞇmǫnnum. ok með lıꝩeno ꝩeıꞇer hann þeım ꝩırðelecꞇ yꝩerlǽꞇe. en þeır er ec ꞇrvða ſem ſıalꝩom
mer haꝩa ſvıkeꞇ mec. ok launaꞇ ſva þaꞇ er ec heꝩe með lıꝩenu geꝩeꞇ þeım mıkıꞇ rıke. Hoꝛmolıcꞇ
er þaꞇ aꞇ ſegıa. aꞇ þeır haꝩa ꝺrepeꞇ ꝺarıum er ſıalꝩa ſec monꝺe ꝩeðſeꞇꞇ haꝩa ꝼırer hanſ lıꝼ. eꝼ þeır ꝩere
ꝺuganꝺe ꝺrenger. Ꝼyrer óꝩınum ſınum ꝼek hann ꝩarðveıꞇꞇan ſec. en ꝩıð ſvıkum ꝩına ſınna ꝼek hann eıgı
ſeð. Nv bıð ec aꞇ alexanꝺer laune þeım er mec haꝩa ſvıkeꞇ ſem þeır haꝩa ꞇıl þıonaꞇ ok laꞇe þa ꞇaka
þvılıka heꝼnꝺ ſem þeım ꝺuger er ꝺrepr ꝼoður ſınn. J ſlıkum malavexꞇe ſcyllꝺa ec ſva hanſ heꝼna. eꝼ ha-
mıngıan heꝼðe mer geꝩeꞇ hera luꞇ. en eıge man mıc eıƞn ſlıcꞇ henꝺa kunna. hellꝺꝛ er þaꞇ ſameıgeꞇ
ollum þeım er moꝛgom ſcolo ſꞇıoꝛna. en þvıaꞇ ec á þenna mala luꞇ aꞇ ſınne. þa ꝺęme alexanꝺer konungr nv reꞇꞇlega.
ok reꝼſe ſva þenna glep er þręllenn heꝩer goꝛꞇ í ꝺrape ſınſ lauarðar. aꞇ eıge þıcke mınne nyıvng í
reꝼſıngıƞne. en í ꝩerkeno ſıalꝩo. gerer hann eıge a þa leıð. man á ꝺraga ꝼırer honom. þa bıoꝛꞇv ꝼręgð er
hann heꝩer aðꝛ ꝼengeꞇ. ok ꝼreſꞇe hann heꝼnꝺunum eða laꞇe mınne ꝩerða en maklecꞇ er. Ber
ok þaꞇ íꝼra mınum oꝛðum. aꞇ ec bıð hann ꝩera ꝩaran vm ſec. ok ſıa ꝩanꝺlega ꝩıð ſlıkum ſvıkvm. ſem ec
heꝩe ꝼırer oꝛðeꞇ. ok gıallꝺa ꝩarhuga ꝩıð þeım haſca. er ſcıoꞇꞇ kann aꞇ ſnva. en geꞇa ſva meðan hann
rıker reꞇꞇlęꞇıſ ok nyꞇſemðar. aꞇ hann ꝩere hvaꞇveɢıa með ıaꝼnaðe. Oc nu þa bıð ec þeſſ guðen hım-
ınrıkeſ ok helꝩıꞇeſ aðꝛ en ec ꝺeyıa. aꞇ allr heımr þıone alexanꝺro ok ſa enn mıcle ſe meſꞇr í mıclo rıke. Þar
með bıð ec. aꞇ hann ꝼırer mune mer eıge þeırrar ſemðar er epꞇer mec ſe goꝛꞇ ſem byrıar konunglıgre
ꞇıgn. Sıðan er hann haꝼðe ſva męllꞇ. reꞇꞇer hann enom gerzka honꝺ ſına hegre. aꞇ hann bere alexanꝺro ſlıcꞇ ꞇıl ıarꞇeg-
na. aꞇ ꝺarıo konunge ꝩar hvgaꞇ. þaꞇ er hann haꝼðe røꞇꞇ. ok epꞇer þaꞇ leꞇr hann lıꝩeꞇ. Vm þeſſe ꞇıðenꝺe ꞇalar meıſꞇarı galꞇeruſ í bóc
ſınne. Sęlar ꝩere ſalurnar ſeger hann en þęr ꝩıſſe ꝼırer hvaꞇ enn goðe maðr ꞇekr vpp ꝼırer ſına ꞇıl ſꞇunꝺan
er hann ꝼeʀ aꝼ heımınum. eða hvaꞇ ꝩanꝺer menn eıgo ꝼırer honꝺom. Eıgı mynꝺem ꝩer þa geꝩa ſva mıkınn
gang agırnı. eða loſꞇaſemı. ok ſeınna mynꝺe þa margr ſvelga ſınn ꝼoður arꝼ. eða gırnaz eín-
kum a þaꞇ ꝩín er ſva ꝩęre ſꞇercꞇ aꞇ ꝩarla ꝼenge ꞇuƞnan hallꝺeꞇ. Eıgı mynꝺı ſımonar erꝼıngıar þa
ſva ꝼaſꞇ brıoꞇaz ꞇıl aꞇ ꝼa með boðno ꝼe ꝼala byſcupſſꞇola ok mınna gang heꝼðe þa laſꞇanna kveyka.
þaꞇ er herra mummuſ með enum hęſꞇum hoꝼðengıom heılagrar krıſꞇnı. ok eıge mynꝺo þeır er ꝼyr allꝺꝛſ ſaker
mego boꝛnn heıꞇa breka ſva ſnemma ꞇıl byſcupꝺomaƞna. þoaꞇ þeır ꝩere ꞇıl goðs lıcleger ꝼırer burða
ſaker. hellꝺꝛ mynꝺo þeır hınſ bıða. er ſeꞇlıgr allꝺꝛ. ok ſęmılegꞇ ſıð ꝼerðe með goðꝛı kunnuſꞇu ꝩelðı
þa ꞇıl þeırrar ꞇıgnar uꞇan ꝩerðleıc eða ꝼvllꞇıng gꜹꝼugra ꝼręnꝺa. Eða mynꝺe þaꞇ henꝺa kvnna aꞇ kar-
ꝺınalar ꝩelðe ꞇva í ſenn ꞇıl pavaꝺomſenſ ꝼyrer ſaker oꝼunꝺar. ok ſınſ ſunꝺꝛ þyckıſ. Vıſꞇ ꝼyr ongan
mun. Eıgı reðe muꞇan þa ſva mıklo með ranglaꞇum ꝺomanꝺa. ok eıgı ꝩęre þa ꝺrepner ſcamꞇ íꝼra oſſ
ſem ꝩer hoꝩum nylega ſpvrꞇ hellger byſcupar roberꞇr í ꝼlanꝺꝛ. ꞇhomaſ í englanꝺe. ok gøꝛ enge greín
hvarꞇ er ꝩere lęrðır menn eða leıkmenn. Aꝼ þeſſom ⸌oꝛðum⸍ ma ꝩel ſcılıa hvern ꞇıma meıſꞇare galꞇeruſ heꝩer vppı ꝩereꞇ. En
ꝼırer þa ſoc henꝺer margan þaꞇ er vſcaplecꞇ er. aꞇ lıkamı manzenſ ꝩerðꝛ ſvıkınn aꝼ ꞇıl ꝼyſı ſꞇunꝺlegra
luꞇa meðan hann koſꞇar aꞇ ꝼa ſvıplega ſęlo þeſſar ꝩerallꝺar. ok lockar hann ſva ſalena ꞇıl ſamþyckıſ
ꝩıð ſec aꞇ hon gleymer guðe ok mınnız eıge þeſſ. epꞇer hverſ lıcneſcı hon er goꝛ. eða hverꞇ hon ſcal hverꝼa

ſıðan er ſcılnaðꝛ er goꝛr hennar ok lıkamanſ. ok þar aꝼ verðꝛ ſva mıkıl ꝩanꝩızca með man·
nenum. aꞇ hann kann eıgı ſıa hvaꞇ er ſonn ſęla er. ok gırnız moꝛgo ſınne þaꞇ er ſıalꝼ naꞇꞇuran neıꞇar
honom. ſparer ſec ꞇıl engrar vhęꝼu. ok hırðır eckı vm log eða reꞇꞇynꝺe. ok ꝼyrer þeſſa ſoc hırðı
beſſuſ eıgı. er hvarke oꞇꞇaðez guð ne menn hvaꞇ hann ynnı ꞇıl þeſſ aꞇ hann neðe rıkeno. ꝩann hann
ok ſva mıkıꞇ ꞇıl. aꞇ hann ꝺrap ſınn lauarð ok ſva ꝺyrlegan hoꝼðengıa ſem ꝩar ꝺarıuſ konungr. Tıl þeırra
lycða leıðır meıſꞇere galꞇeruſ þeꞇꞇa er hann ꞇalar epꞇer ꝺauða ꝺarıı aꞇ eꝼ þvı ꝩerðꝛ nockoꞇ ꞇrvað er ꝩer
hoꝩum rıꞇað mon þeım ꝩera ſaman ıaꝼnaꞇ í ꝼranz ꝺarıo ok pompeıo magno. ok þoaꞇ ꝺarıuſ ſe nv ꝺauðꝛ.
man þo með mıno naꝼnı lıꝼa loꝼ hanſ. ſegır hann meðan heımreƞn ſꞇenꝺꝛ. Nv ſpyʀ alexanꝺer konungr ꝼall ꝺarıı ok hann
ſcunꝺar þegar þangaꞇ ſem lıkıꞇ lá. ok ſezc nıðꝛ hıa lıkıno ok ser ı gaupner ſer. ok harmar ſva
ꝺauða ꝺarıı aꞇ hann ꝼǽr eıgı vaꞇnı hallꝺeꞇ þoaꞇ hann heꝼðe moꝛgv ſınnı ꝼyʀ mıkınn koſꞇ ꞇıl geꝩeꞇ
aꞇ þaꞇ ſcyllꝺe ꝩerða ſem nv ꝩar ꝼram komıꞇ. Sıðan er hann heꝩer þerꞇ ꞇarın ꝼra augum ſer. ꞇecr
hann ſva ꞇıl oꝛða. Mıoc er þaꞇ eına ꝺauðlegum mǫnnum ꞇıl lıcnar lageꞇ. aꞇ ꝺyrðın
kann eıgı ꝺeyıa. ok ꝼręgðen ma eıgı ꝼyr ꝼaraz. ꝩerðꝛ epꞇer þvı sem maklecꞇ er. aꞇ þu heꝩer
ꞇıl verkaꞇ. ꝺarıuſ konungr. í lıꝼı þıno. man þín ꝼregð ꝼara vm allan heım. ok eıgı man þıꞇꞇ ageꞇe ꝼyrnaz
mega. þar er þu haꝼðer áreðe ꞇıl aꞇ rıſa ímoꞇ alexanꝺro. heꝼða ec naꞇ þer heılum ſcyllꝺer þv þaꞇ
reynꞇ haꝩa. aꞇ engı nauða koſꞇr ꝩérı oſſ aꞇ þıona. þvıaꞇ eınum aꞇ eınſ ſcyllꝺer þv mınnı ꝩera. en
ollom oðrom meırı. En þvıaꞇ þeır ꝩanꝺo þręlar. er yꝩer haꝩa ſꞇaðeꞇ þınom hauꝼuðſvoꝛðom
ꝼyr munðu mer aꞇ ec meꞇꞇa mıkla mıɴ ſoma. með þeırre mıllꝺe er ec monꝺa þer haꝩa ſynꞇ
eꝼ þu heꝼðer komeꞇ í ꝩarꞇ ꝩallꝺ. ſcal ec ı ſꞇað ꝼoꝛnſ ꝼıanꝺſcapar. gera þer ꞇıl ſęmðar eƞn ſlıcꞇ
er ec ma. en þaꞇ er aꞇ heꝼna þın a þeım er þıc haꝩa ſvıkeꞇ. laꞇe guðen mec ſva ꝼa lagꞇ unꝺer mec
allan heımeƞn ſem ec eꝼnı þeꞇꞇa. Sıðan lęꞇr hann bua lıc ꝺarıı ꞇıl grapꞇar. ok ſmyrıa með ꝺyrvm vrꞇum.
ſva gerer hann vꞇꝼerð hans ꝩırðelega. ſem ꝩenıa ꝩar ꞇıl í þann ꞇıma aꞇ gera epꞇer ena meſꞇo hoꝼ-
ðengıa. ok ıarða hıa enom ꝼyʀvm ſerkıa konungum ꝼerellrum hanſ. hann lęꞇr ok reıſa haꝩan ſꞇeín aꝼ hvıꞇvm
marmara yꝩer legı hanſ þann er apelleſ haꝼðe goꝛꞇ unꝺarlega ꝩel aꝼ ſınvm hagleıc. ſa enn ſame
er neꝼnꝺꝛ ꝼyʀ ı ſogunnı. ok þa ꝩarð enn ágıęꞇr aꝼ ſlıcu ꝩerkı. Vnꝺer þeſſum haꝩa ſꞇeını er pıramıſ
heıꞇer á laꞇıno. ſꞇoðo ıııı ſꞇolpar. þeır er ſva ꝩoꝛo goꝛꝩer. aꞇ auklun á þeım ꝩoꝛo aꝼ ęırı. leggerner
aꝼ ſılꝼrı. en hoꝼuðen aꝼ gulle. Vppı yꝩer ſꞇolpunum ꝩar hvalꝼ ſva gagnſǽꞇꞇ ſem gler. þvılıcꞇ ꝩaxeꞇ
ſem hımıƞn ꞇıl aꞇ ſıa. á þvı hvalꝩe ꝩar ſcrıꝼaðꝛ heımreƞn allr greınꝺꝛ ı ſına þrıðıunga. ok ſva
hver lonꝺ lıggıa í hverıom þrıðıunge. eða hverır ágeꞇer ſꞇaðer erv í hverıo lanꝺe ok þar með naꞇꞇura.
beðe lanꝺanna ok þeırra þıoða er lonꝺın byggıa. ok ſva eyıar þǽr er ı haꝼıno lıggıa. þar ꝩar ok mar-
kaꞇ hverſu vꞇhaꝼeꞇ gerðer vm oll lonꝺın. eða hverſv mıðıarðar ſıar er allar ár ꝼalla í. greıner
þrıðıungıa heımſenſ. ok þvıaꞇ alexanꝺer ꝩıſſı goꝛla hvaꞇ ꝺanıel haꝼðe ꝼyrer ſpáð. ſcrıꝼaðe hann yꝩer leıðe
ꝺarij. þeſſe oꝛð. Her hvılır ꞇakn ſamlıgr ruꞇr þeſſ hoꝛn bęðe ꞇvav. brauꞇ Alexanꝺer hamaʀ allz
heımſenſ. þaꞇ ma ſva ſcılıa. Her hvıler ꝺarıuſ er markaðꝛ ꝩar í ſpaſogu danıelıſ ꝼyrer hrvꞇıƞn. Hanſ hoꝛn. þaꞇ

erv rıke. brauꞇ vnꝺer ſec alexanꝺer ſa er ſva ꞇamðe heımſbygðena ſem hamaʀ ıarƞn. Apelleſ ſeꞇꞇe þar
ok á leıðeꞇ epꞇer gyðınga ſogn ara ꞇolo ꝼra vpphaꝼı heımſ ꞇıl þeſſ er hoꝼzc rıkı alexanꝺrı þaꞇ ero ıııı þuſ-
unꝺer. ok vııı. hvnꝺruꞇ ꞇıręð lx ok vııı ꝩeꞇr. Fra þvı er nv neſꞇ aꞇ ſegıa. aꞇ alexanꝺer geꝼr mala rıꝺꝺarum
ſınum. ok grøðır ſara með goðom gíoꝩum oc þegar er ꞇımı maꞇꞇı ꞇıl ꝩerða ꝩeıꞇer hann í herbuðunum
ágeꞇlıga ꝩeızlo ollo lıðe ſıno. aꞇ þeırre ꝩeızlo kemr vpp ſa kvıꞇꞇr í herınvm aꞇ epꞇer margan ſıgr.
þann er alexanꝺer konungr. heꝩer ꝼengeꞇ ęꞇle hann nv aꞇ ꝩıꞇıa ꝼoðoꝛleıꝼða ſınna. ok hann þyckız hollzꞇı vıðlenꝺꝛ oꝛðıƞn
ꝩera. ſva verðꝛ herreƞn kvıkr ꝩıð þenna kvıꞇꞇ. aꞇ margr leypr ſem hann ſe oðꝛ oꝛðıƞn. ok ſa ſveímr gerız
vm allar herbuðer aꝼ þeſſo. aꞇ ꝩel hverr ſꝩıꝼr aꞇ ſıƞne eıgu. ok beʀ ſaman í eıƞn ſꞇað. þaꞇ er hann á. ok ꝩıll
bueƞn ꝩera ſem hann ſcyle þegar annan ꝺag heımleıðıſ ſnva. ſumer ꞇaka lanꞇıollꝺın vpp. ok laða í ꝩagna
ſına. þaꞇ er ſcıoꞇaſꞇ aꞇ ſegıa. aꞇ ſva ꝩerða ner allır ꝼegner vpploſꞇe þeſſo er aꝼ ongum ſannynꝺum
haꝼðe rıſeꞇ. ſem hımen heꝼðe honꝺom ꞇekıꞇ. Þeſſı kuʀ kemr ꞇıl eyrna alexanꝺro. hann ꝩerðꝛ ꝩıð þaꞇ harð-
la beíſcr í ꝼyrſꞇo. en bıðꝛ þegar er hann haꝼðe ꞇempraꞇ raſanꝺe reıðe kalla ꞇıl ſın herꞇoga ſına. ſıðan
ꞇıar hann þeım aꝼ mıklum moðe aꞇ menn hanſ ſıalꝼſ ꝩılı ſvıpꞇa hann eınꝩallꝺı heımſenſ. þvıaꞇ nalega lıɢr
lauſꞇ ꝼyrer. ok hann ꝩerðe ꝼara ꞇıl ꝼoſꞇrıarða ſınna með eına ſaman ſcom. ꝼırer þann mıcla ſıgr er hann
meꞇꞇe ꝼa. en þeır ꝩıllꝺı ꝼylgıa honom. kallar guðen ſıalꝼ oꝩunꝺa aꞇ hann ꝼae þvı ꝼram komeꞇ. er hann heꝩer
vppꞇekıꞇ í aꞇ ſꞇarꝩa. ok þau laꞇe ꝼyr þvı lıðeꞇ langa ꞇıl ꝼoðurleıꝼða ſınna. ok ꝼyſaz heım með ꝼrama·
leyſe. hellꝺꝛ en ꝼa mıcla ꝼręgð ꝼırer ſcom bıð. ok ꝼara ſva ꝼremı. Herꞇogarner heıꞇa þegar með blıðv
aꞇ ꝼylgıa honom nv ſem ꝼyʀ hvaꞇ ſem hann ꝩıll aꞇ haꝩaz. ok ſegıa aꞇ ſva mynı þar með allꞇ lıðeꞇ. eꝼ hann
lockar þaꞇ ꞇıl ſın aꝼ nyıo með ꝼogrom ꝼırer ꞇolom. Oc nv lęꞇr konungr ſꞇeꝼna þıng. ok þa er lıðeꞇ kemr ſam-
an. ſezc hann á ſꞇol er honom ꝩar bueƞn. ok þvı neſꞇ ꞇekr hann aꞇ ꞇala. ok heꝼr mal ſıꞇꞇ á þeſſa leıð. Eıgı er þaꞇ
unꝺarlecꞇ goðır ꝩıner epꞇer ſva moꝛg ok ſꞇóꝛ ꝼrama ꝩerc ſem þer haꝼeꞇ unnıꞇ. aꞇ yðꝛ ꝼyſe heım ꞇıl ꝼoſꞇr·
ıarða yðaʀa. ok heyra þaꞇ loꝼ er þar mon aꝼ yðꝛ ꝩera ſungıꞇ þvıaꞇ ꝼırer yðrar henꝺꝛ er grıclanꝺ ꝼrelſaꞇ
unꝺan þvı ánauðar oke. er þaꞇ haꝼðe lenge unꝺer legeꞇ aꝼ oꝼrıke ſerkıa. ok þar með haꝼeꞇ ér vnnıꞇ
oſſ ꞇıl hanꝺa. ſırıam. ok armenıam. parꞇhıam ok perſıꝺam. ok moꝛg onnoꝛ rıkı. Ꝼleırı lonꝺ hoꝩum ꝩer eıgnaz
ꝼyr yðarn ꝼręknleık. en aðrer konungar boꝛger með hamıngıo ſına. Vıſſa ec ꝩıſꞇ aꞇ ꝩér ꝼengem ſva ꝼaſꞇ hal-
ꝺıꞇ þeſſo mıcla rıke þoꞇꞇ ꝩer ſcılðımz íꝼra ſem ꝩér hoꝼum ſcıoꞇꞇ aꝼlaꞇ. mynꝺa ec engıſ ıamgıarn
vꞇan yðꝛa hvoꞇ ſem ꝩıꞇıa ꝼoðurleıꝼðar mınnar ok ꝼrenꝺa. ok nıoꞇa þar með ꝼengıƞnar ꝼręgðar.
En þvıaꞇ rıkıꞇ er ungꞇ. ok ſꞇenꝺꝛ eıgı á ſva ſꞇerkom ſꞇoꝼne ſem ſcyllꝺe. ok þęr þıoðır er ꝩér hoꝩum ſıgraꞇ
erv eıgı ꞇamðar ſem hęꝩer aꞇ ganga unꝺer ꝩáru oke. er mıoc óꝩıſꞇ hverſv ꝩér nıoꞇum ꝩárrar ſıgr ſęle
eꝼ ꝩér geꞇom eıgı ꝩanꝺlıga ꞇıl. Oc ꝼyr þvı byrıar oſſ þar ſem bıðenꝺꝛ eıgo byr. en braðır anꝺroða.
aꞇ maka þeſſar þıoðır ı ꝩáʀı ꝺvol með nockvoʀı ꝩenıv. aꞇ í ꞇome ꞇake þęr ꞇamnıngo
ꝼyrer ꝩanða ꝩarrar naꝩıſꞇo. aꞇ nıðꝛlogðum þraleıc þoꝛperalıgſ ſıðꝼerðeſ. Mıkıꞇ mego bıðen moꝛ-
go ſınne. ſva ſcal beꞇra ⸍akrıƞn⸌ aꞇ bıða þeſſ er hann er ꝼullkomınn ok ſcera eıgı ꝼyʀ. ok ſva ꝩıneꞇ aꞇ ꞇaka þaꞇ eıgı
ꝼyrer ꞇıl ſeꞇꞇan ꞇıma. Scynlauſ kycꝩenꝺı ok ıamꝩel leon ok onnoꝛ en grımmvſꞇu ꝺyr ꝼęr ſva ꞇameꞇ

með langrı ꝩenıv. aꞇ þau haꝼna ſınnı naꞇꞇurv. ok ꝩerða lyðen ok mívc ſınum meıſꞇara. ſıgraꞇ haꝩeꞇ
ér ſerke goðer halſar. en ꞇameꞇ enn eıgı. ꝩnneꞇ með ꝩapnum. en ſameꞇ eıgı ꞇıl ſamlagſ ꝩıð
yðꝛ. þvıaꞇ þeır ener ſꜵmv er nv oꞇꞇaz yðꝛ hıaꝩeranꝺe. mvno þegar geraz yðrer ꝼıanꝺmenn er þér ervꞇ
ıꝼra. ok þoaꞇ yꝩerkonungr ſerkıa ſe ꝼra ꝼalleƞn. erv þo marger eƞn epꞇer í rıkıno ꝩarer moꞇſꞇoðomenn. þeır Beſſuſ
ok Narbazoneſ ꝺraga nv lıð ſaman í þeım luꞇa rıkıſenſ. er ꝩer hoꝼum eıgı eƞn lagꞇ vnꝺer oſſ. ſcom mıkıl. aꞇ
þeır er ꞇıl þeſſ ꝩére boꝛner aꞇ ꝩera þręlar ꝼaſꞇer á ꝼoꞇom ſcylı þaꞇ ꝼyrer beraz epꞇer þann mıcla glęp er þeır haꝩa
goꝛꞇ. aꞇ eıgnaz rıkıꞇ epꞇer ꝺarıum þvı ſcolum ꝩer gera ſva ſem lecnar erv ꝩaner er þeır gręða ſar. þa
ſcera þeır aꝼ granꝺıꞇ allꞇ aꞇ vm heıllꞇ mege groa. Ver ſcolum ok aꝼ ſnıða með ſverðum ꝩarum allꞇ þaꞇ er
ſceðıa meꞇꞇe rıkı ꝩarv. en ꝩer ꝼęrem íꝼra ꝩıð ſva bueꞇ. Opꞇ kann ſva ꝩerða aꞇ eıƞn gneıſꞇı gerer
mıkıꞇ meın eꝼ hanſ er eıgı gǽꞇꞇ. ſa er hann ꝩıll øruggr vm ſec ꝩera ſcal ꝩanꝺlıga nıðꝛ lemıa allan
ſꞇyrc vꝩına ſınna. geꞇer hann þeſſ eıgı. er ſem hann eꝼle þa moꞇe ſıalꝩum ſér. Eða hoꝩum ꝩer ꝼırer þvı mıkıƞn
koſꞇ ꞇıl geꝩeƞn aꞇ ſıgra ꝺarıum aꞇ Beſſuſ ſcyle ꞇaka rıkıꞇ epꞇer hann. þér hoꝼðengıar heımſenſ gereꞇ ſva ꝩel.
laꞇeð oſſ eıgı þa ſcomm henꝺa. lıꞇıð ſꞇarꝼ aꞇ ſıgra ſvıkaraƞn. ok þarꝼ eıgı laŋꞇ ꞇıl ꝼara. þvıaꞇ eınar ıııırar
ꝺagleıðer ꝼoꝛom ꝩer heðan aðꝛ en hann ꝼęr hvergı ꝼoꝛðaz ꝩarn ꝼunꝺ. En þaꞇ er reynꞇ aꞇ ecke ꞇoꝛ-
leıðe ꞇecr ꝩıð yðꝛ ıamꝩel man ꝼęrꞇ ꝼyrır ſlıcum vꞇhaꝼıꞇ ſıalꝼꞇ þoaꞇ þaꞇ ſcyle reyna. þvıaꞇ allꞇ er
ſleꞇꞇ envm ſıgrſæla. Honom er enge luꞇr uꝼøʀ. Eıgı er nv lang aꞇ leıꞇa ſıgrſınſ. er hann ſꞇenꝺꝛ
beınꞇ ꝼırer ꝺyrunom. þeır erv ꝼaer er eıgı ſe ſıgraðer ok ꝩer ſcylem ſıgra. en þar ꝼırer mvnv þér
oðlaz þaꞇ agǽꞇe er eı ok eı mvn vppı ꝩera. þa er þeır er epꞇer oſſ koma. heyra þaꞇ aꞇ ꝩer haꝩem ꝼyrer yðrar
henꝺꝛ heꝼnꞇ ꝺarıı konungſ. Slíc ꝩerc ꝩére ꝩel ꝩaꞇꞇanꝺı. þoaꞇ ſıalꝼr herculeſ heꝼðe goꝛꞇ aꞇ enge ſeꞇꞇe
ſa unꝺan yðꝛ. er ſannreynꝺꝛ er aꞇ ſvıkvm ꝩıð ſınn lanar ꝺroꞇꞇen. ok þvı aꞇ eınſ ꝩerðum ꝩer ꝩınſęler í aſıa
eꝼ ꝩer ꝩınnum þeꞇꞇa ꞇıl. Sva melır alexanꝺer konungr. en allr herrenn hellꝺꝛ þegar vpp honꝺum ſınum. ok heıꞇr með lóꝩa-
ꞇake aꞇ gera ꝼvſſ ok ꝼegenn allꞇ þaꞇ er hann beıðır. hvarꞇ er aðꝛ þoꞇꞇe lıuꝼꞇ eða leıꞇꞇ. ok nv byðꝛ hann aꞇ þegar
ſcyle ꞇaka vpp herbuðernar ok buaz aꞇ hallꝺa epꞇer þeım Beſſo ſem hvaꞇlegaſꞇ.
Þrım noꞇꞇom epꞇer þeꞇꞇa þıng er ꝼyʀ ꝩar ꝼra ſagꞇ kemr alexanꝺer með her ſıƞn í þaꞇ lanꝺ er hırcanıa
heıꞇer. ok ſıðan er hann ꝼek vƞneꞇ þaꞇ lanꝺ. ok ſa ꝩanꝺı ſvıkare narbazoneſ ꝩarð hanꝺꞇekıƞn er
ſvıkıꞇ haꝼðe ꝺarıum en eıgı ꝺrepınn ſva kom hann oꝛðom ꝼırer ſec. þa kemr ꞇıl herbuða konungſ ꝺroꞇꞇnıng ſu aꝼ
amazonıa er kaleſꞇrıs heıꞇer. ok cc meyıa þeırra með henne er a ꝺanſca ꞇungu mego ꝩel heıꞇa ſcıallꝺ-
meyıar. Þeſſe ꝺroꞇꞇnıng reð lonꝺum allꞇ ímıllum þeſſ mıcla ꝼıallz er cauſanuſ heıꞇer. ok ár þeırrar
er phaſıſ heıꞇer. Sa ꝩar hennar bunıngr er hon kom ꝼırer konung aꞇ hon haꝼðe ꞇuꜹ ſceyꞇe í hegrı henꝺe. en
oꝛvamęl á ꝩınſꞇrı. klęðe með ſlıcrı gerð ſem aðrar amazoneſ ero ꝩanar aꞇ haꝩa ſva ſꞇvꞇꞇ. aꞇ
eıgı ꞇaka beꞇr en á kne. þaꞇ brıoſꞇ er þęr ala meyboꝛn á. þau eın ꝩılıa þęr vpp ꝼęða. haꝩa þǽr
ıamnan berꞇ. en annaꞇ ſvıða þęr ꝼraan ꞇıl þeſſ aꞇ þaꞇ ſcyle ſꞇyꞇꞇra ꝩera. ok þǽr mege hoglıgaʀ ꝩıð komaz
en ella mynꝺe aꞇ ſcıoꞇa ok benꝺa boga ſına. Caleſꞇrıſ ꝺroꞇꞇıng ſꞇarer á konungıƞn lenge. ok unꝺraðez mıoc
er hann ꝩar ſıalꝼr eıgı ſva mıkıll ꝩoxꞇum ſem ꝼregð hanſ ꝩar mıkıl ok hvgſaðe með ſer hvar ſa mıcle

crapꞇr er hann haꝼðe loꞇeꞇ meꞇꞇe leynaz eða rum haꝩa með eı meıra manne. Þeſſ haꞇꞇar þıoðır
er oc ꝩar þeſſı ꝺroꞇꞇnıng aꝼ komen. ok ꝼıaʀlegar ero þeım halꝩom heımſınſ er meıre ſcyn byg-
ger í. ꝩırða þa eína mıkılſ. er rauſꞇlega ero ꝩaxner eða ꝩel kleꝺꝺer. ok ęꞇla aꞇ þeır eıner mynı ok mıc-
lo ꞇıl leıðar koma. er naꞇꞇuran heꝩer gnoglıga geꝩeꞇ voxꞇ ok ꝼrıðleıc. en þaꞇ kann þo ıamnan
henꝺa aꞇ lıꞇıll bycr byr yꝩer mıclo ꝩıꞇe. ok ꝼramkvemðen ꝼeʀ ſꞇunꝺum aꞇ eınſ epꞇer vexꞇe
manzenſ. Alexanꝺer konungr ſpyʀ ꝺroꞇꞇnıngena ſıðan er hon haꝼðe ſꞇaðeꞇ ꝼyrer honom vm rıð ok hoꝛꝼꞇ a hann vpp. hvaꞇ
renꝺe hon vıllꝺe þangaꞇ ſekıa. eða hverıa mıcla ſęmð hon ꝩıllꝺı þegıꞇ haꝩa. ec ꝩıl ſeger hon
aꝼla mer erꝼıngıa. ok þvı kom ec her aꞇ ꞇıl þeſſa ſꞇarꝼa ꝩıl ec ongan mann nyꞇa með mer.
nema ſıalꝩan þec. aƞn ec øngaʀe beꞇr en mer aꞇ geꞇa ſon þann. er lonꝺum raðe epꞇer ſlıkan
hoꝼðengıa. ꝩeıꞇ ec ønga maklegre en mec aꞇ oðlaz þann ſoma. ꝩerðꝛ okr ꝺoꞇꞇur auðıꞇ aꞇ eıga.
þa ꝩıl ec hana vpp ꝼęða. ꞇekr hon rıke epꞇer moðoꝛ ſına eꝼ ꞇımaz ꝩıll. eƞn eꝼ ꝩıð eıgum ſon. þa
man ec hann ſenꝺa þer ꞇıl hanꝺa. Vıllꞇv ſagðe konungr ꝩera með mer í hernaðe ok ſcılıaz eıgı íꝼra
mér. Ec ꝩerð ſagðe hon apꞇr ꝼara ſcıoꞇꞇ ꞇıl rıkıſ mínſ. er gęꞇzlo lauſꞇ ſꞇenꝺꝛ meðan
ec em íꝼra. Nv þoaꞇ hon ꝩıllꝺı ſcamma rıð aꞇ eınſ ꝺvelıaz með konunge. þa þıggr hon þo þaꞇ er hon
beıꝺꝺez. ok er hon með honom ꝩarꞇ halꝩan manað. ꝼeʀ ſıðan apꞇr ꞇıl rıkıſ ſınſ. ok þyckız haꝩa
ꝩel ſyſlaꞇ. ok ſva ꝼınnz rıꞇaꞇ. aꞇ þau alexanꝺer haꝩe aꞇꞇ ꝺóꞇꞇur eına. Nv er aꞇ ſegıa ꝼra beſſo þeım ꝩanꝺa
ꝩıkıngı er ſvıkıꞇ haꝼðe ꝺarıum aꞇ hann er komıƞn í þaꞇ rıkı er bacꞇra heıꞇer. ok heꝩer laꞇeꞇ geꝩa ſer konungſ naꝼn. ok þǽr
þıoðer er ſcıꞇhe heıꞇa. heꝩer hann lockaꞇ ꞇıl ſambannꝺz ꝩıð ſec. byz nv ꞇıl barꝺaga. ok eꞇlaz aꞇ
rıſa ꝩıð alexanꝺro ok þegar er hann ſpyʀ þeſſı ꞇıðenꝺe. ꝩerðꝛ hann harðla beıſcr. en lıð hanſ ꝩar ſva þungꝼøꝛꞇ
ꝼyrer ſacer ogrynne ꝼıar þeſſ er ſaman haꝼðe ꝺregez. ok hverr ꝩıllꝺe haꝩa. aꞇ hann maꞇꞇe eckı ſva ſcıoꞇꞇ
bueƞn ꝩerða ꞇıl aꞇlaugo ꝩıð beſſvm ſem honom lıkaðe. Oc nv ꞇecr hann þaꞇ rað er unꝺarlecꞇ ma þıckıa
ꞇıl ꝼraſagnar. aꞇ alla þa luꞇe er hann ser aꞇ herınum ꝩáru ꞇıl ꝼarꞇalma. bıðꝛ hann aꞇ bera ſcyle vꞇ a eıƞn
ꝩıðan ꝩoll. ꝼyrſꞇ leꞇr hann ꝼram bera. þaꞇ er hann haꝼðe ꝼengeꞇ ſıalꝼr óꝛ luꞇ ſcıpꞇe. ꝺyra ꝩeꝩe. gvll ok gımſꞇeí-
na. ok allz konar gerſımar. ſıðan ꝩerðꝛ hverr annaʀa epꞇer konungſ boðe ſınar eıgur ꝼram aꞇ bera. Oc þa er þeꞇꞇa
moꝛð ꝼıar com allꞇ ſaman í eın ſꞇað er ꝩarla ma ęꞇla hverſv mıkıꞇ ꝩera mynꝺe. gengr aꞇ konungrenn
ſıalꝩr ok leggr ellꝺ í. Margr ſꞇenꝺꝛ ſa yꝩer þeſſo bale er ꝼeeꞇ ꝩar a boꝛeꞇ. er ſva logar ıƞnan ſem penıngrınn
uꞇan. ok a ſcamre ſꞇvnꝺu breƞnr þar vpp allꞇ þaꞇ ꝼe er þeır hoꝼðu lenge ſaman ꝺregeꞇ. ok þolaꞇ beðe
ꞇıl heíꞇꞇ ok kallꞇ aꞇ þeır meꞇꞇe ꝼa ok ꝩarðꝩeıꞇa ſıðan er ꝼengıꞇ ꝩar. Enge þoꝛðe þo ſacer á aꞇ geꝩa
hvarꞇ er hann ꝩar rıcr eða órıcr. þar ſem konungr ſıalꝼr ꝩar vpphaꝼſ⸌maðr⸍ aꞇ þeſſo ꝩerke. ok ıamn ꝩıð aðꝛa
í ꝼıarlaꞇeno. ſıðan er þeꞇꞇa ꝩar aꞇ ſyſlaꞇ er ſva ſagꞇ aꞇ rıꝺꝺararner kallez ꝼrelſꞇer haꝩa ꝩereꞇ ꝼra
mıclom áhyggıom. ok þeır er aðꝛ hoꝼðo ꝩereꞇ ꝼıarenſ þręlar. ſcılðu nv aꞇ þeır hoꝼðo þegeꞇ ꝼrelſe
ſıꞇꞇ. með konungſenſ raðe ok ellenz þıonoſꞇv. Epꞇer þeꞇꞇa ꞇoc herrınn aꞇ ꝼlyꞇıaz. ok eꞇlaz ꝼara í bracꞇa aꞇ
leıꞇa þar aꞇ beſſo ok þa gerız þaꞇ ꞇıl ꞇıðenꝺa aꞇ alexanꝺer konungr er nv ꝩar vrvggr ok oꞇꞇalauſ ꝼyrer oꝩınvm
ſınvm. ꝩerðꝛ þeſſ ꝩaʀ aꞇ meƞn hanſ ſıalꝼſ ęꞇloðo aꞇ ſıꞇıa vm lıꝼ hanſ. Eıƞn aꝼ ꝩınum konungſ þeım er hann ꞇrvðe

bezꞇ ꝩar phıloꞇaſ ſon parmenıonıſ þeſſ mannz er allz ꝩar þeſſ luꞇꞇakare er konungr gerðe ꞇıl ꝼregꝺar.
phıloꞇaſ aꞇꞇe þann ſcıallꝺſveín er dımuſ heꞇ. Þeſſe ꝺımuſ haꝼðe goꝛꞇ rað með ꝼelogom
ſınum aꞇ haꝩa konungıƞn í helıo. ok þeſſ ꝩarð ꝩıſſ ſa maðr er cebalınuſ heꞇ. ok ſeger phıloꞇe með ſcyrum ıar-
ꞇegnum. en hann leꞇz eıgı ꞇrva ok geꝼr aꞇ engan gaum. ok þa er cebalınuſ ꝼann aꞇ phıloꞇaſ
hırꞇe eckı vm hans ſaugn gerır hann þann mann ꝩaran ꝩıð er meꞇron heıꞇır en ſa ſeger þegar konungı.
ok þvı neſꞇ ero þeır hannꞇekner er bunꝺız hoꝼðo í þeſſv úraðe. En ıamſcıoꞇꞇ ſem ꝺımuſ er vpp-
ſpreꞇꞇa haꝼðe ꝩereꞇ aꞇ þeſſv ꝩelreðe ꝩıſſe aꞇ komıꞇ ꝩar ꝼyrer konungenn hvaꞇ hann haꝼðe ꝼırer
eꞇlaz. ok hann ſa ſına ꝼelaga hannꞇecna. leꞇr hann ꝼallaz a ſverð ſıꞇꞇ. þvıaꞇ hann ꝩıllꝺe eıge hǽꞇꞇa
á þann ꝺauðꝺaga er aðꝛer ꝩelðe honom. Su ſoc er nv geꝩen phıloꞇe aꞇ hann heꝼðe ꝩılıaꞇ
konungeƞn ꝼeıgan. ok þaꞇ ꞇıl ꝼunneꞇ. aꞇ hann haꝼðe þagꞇ ıı ꝺaga yꝩer þvı er cebalınuſ haꝼðe ſagꞇ
honom. ok hann er hanꞇekıƞn ſva ſem þeır er ſankenꝺer ꝩáru aꞇ ſvıkręðonom. Nv leꞇr konungr kveðıa þı·
ngſ. ok heʀeƞn kemr ſaman alꝩapnaðꝛ ſem hann haꝼðe boðeꞇ. Enge þoꞇꞇez ꝩıꞇa hvaꞇ þeſſı
þıngſꞇeꝼna ſcyllꝺe. ok ꝩar ollom mıkıl ꝼoꝛꝩıꞇne á hvaꞇ vpp mynꝺı koma. Oc þvı neſꞇ ſeger
konungr vpp þaꞇ mıcla úrað er ꝺımuſ ok hanſ ꝼelagar hoꝼðo ſaman boꝛeꞇ. ok epꞇer þaꞇ leꞇr hann ꝼram bera lıkıꞇ
ꝺımı. ok þa męlır hann. Nér haꝼðe nu goðır ꝼelagar aꞇ ſcıoꞇr mynꝺı ꝩerða ꝩaʀ ſcılnaðꝛ. oc
hamıngıoƞne er þaꞇ aꞇ keƞna er ec lıꝩe nv. Vıð þeſſı oꝛð konungſ ꝩarð ıllr kvʀ í lıðeno ok beıꝺꝺuz
aller aꞇ hann ſcyllꝺe bırꞇa ꝼırer þeım hverer vlıꝩeſ meƞn vm hanſ lıꝼ heꝼðe ſeꞇeꞇ. ok þa ſeger hann. Sa eınka ꝩın
ꝼoður mınſ ok mınn parmenıo er meſꞇan gang heꝩer haꝼꞇ allra maƞna. hann er roꞇ ok uppſpreꞇꞇa
ꝼıoꝛraða ꝩıð mec. ok phıloꞇaſ ſon hanſ heꝩer ſamðycꞇ ꝩıð ꝼoður ſınn ı þeſſo óraðe. ok ꝩaleꞇ ser ꞇıl ꝼelaga
lechalaurum. ꝺemeꞇrıum. ok ꝺımum. er her lıggr ꝺauðꝛ ꝼyrer yðꝛ. ok þa ꝩerðꝛ mıkıll ymr í herınum. epꞇer þeꞇꞇa
ganga ꝼram ııı menn. cebalınuſ. meꞇron ok nıchomachuſ er ꝼyrſꞇ haꝼðe ꝼengeꞇ nıoſn aꝼ ſvıkonom ok ꝩıꞇna
malıꞇ ok ſegıa mugenom hvernog haꝩez heꝩer þeſſe óhęꝩa. Hyggeꞇ aꞇ nv þa ſeger konungr. hverſo ꞇrur
ſa ꝩar ſınom laꝩarðe. er hann ꝩıſſe þeſſe ſvıc ok leynꝺe þo. En þaꞇ bırꞇız nv ı ꝺrapı ꝺımı hverſo ſamaꞇ
heꝩer aꞇ leyna þvı er hann ꝩıllꝺe hellꝺꝛ laꞇa lıꝩeꞇ en ſegıa. Cebalınuſ ſagðe þegar er hann ꝩarð ꝩaʀ ꝩıð. eƞn
phıloꞇaſ eıƞn ꞇrvðe eıgı. ok ſva heꝩer hann þruꞇnað aꝼ þvı mıcla ꝩallꝺe er ꝩér hoꝩum honom ꝼengıꞇ
í henꝺꝛ. aꞇ hann ꝩıllꝺe nv konungr ꝩera. þaꞇ man hann eꞇlaꞇ haꝩa aꞇ ꝼaır mynꝺe mín heꝼna ꝩılıa þoꞇꞇ ec ꝩéra
ꝺrepıƞn. þar er ꝼaðer mınn er ꝺauðꝛ. en ſyner enger epꞇer. Eıgı þarꝼ hann þaꞇ eꞇla. þvıaꞇ her ma hann ſıa á baðar
henꝺꝛ mer hoꝼðıngıa marga. ok meðan ec hellꝺ þeſſom heılom. man honom eıgı ſva reynaz. aꞇ ec mıſ-
ſa ꝼoður. eða annaʀa ꝼrenꝺa. Eckı ſynız ⸌mer⸍ ok þaꞇ mınka hanſ ſecð. aꞇ ꝺımuſ ſegðe eıgı epꞇer honom. þvıaꞇ þaꞇ ma
lıclıcꞇ þyckıa aꞇ moꝛgum mynꝺe í augo ꝩaxa aꞇ ſegıa ſlıcan glęp vpp á ſıƞn laꝩarð. Veıꞇ ec
ok þaꞇ ⸌aꞇ⸍ phıloꞇaſ heꝩer marꞇ óſaꞇꞇ męllꞇ ꞇıl mín. ok ꝩerıꞇ gıarƞn aꞇ lyða oðrum þeım er ſva haꝩa goꝛꞇ.
ſva heꝩer hann ſagꞇ aꞇ honom ꝩere ꝼagnaðꝛ á þvı aꞇ ſıalꝼr ıupıꞇer kallaðez ꝩera ꝼaðer mınn. ok þo kvað
hann þaꞇ harmanꝺa þvı auma ꝼolkı er unꝺer mér er. ok bera ꝩerðꝛ mıƞn oꝼſa þann er ıꝩer gengr hoꝩeꞇ allꞇ.
Eckı leꞇ ec ſlıcꞇ á mek bıꞇa þoꞇꞇ ec ꝩıſſa. þvıaꞇ ec ꝩıllꝺa eıgı. þar ꝼırer ſꞇyggvaz ꝩıð ꝩını

mına þa er ec haꝼða ſva ꝺyrꞇ keypꞇa. Nv ꝩann honom eıgı þoꝛꝼ aꞇ ꝩega með ꞇungunnı aꞇ eínſ.
ok þvı ꝩıllꝺe hann ꝩapnanna neyꞇa. hverıom ſcal ec nu þa ꞇrva mega. er ſa ꝩıllꝺe mec ſvıkıa er ec
ęꞇlaða þvı oꝛuggara ꞇıl aꞇ gęꞇa mınſ lıꝼſ. ſem ec haꝼða honom meıra ꝩallꝺ geꝩeꞇ. Beꞇr męꞇꞇe
alexanꝺer ꝼalla í barꝺaga ꝼırer óꝩınom ſınom. hellꝺr en ꝩera ꝩéllꞇr aꝼ ꝩınunum þeım er honom ſamðe eıge
aꞇ oꞇꞇaz. eða ꝼoꝛðaz ſem vꝩıne. hvaꞇ man ec nv þ⸌a⸍ ſegır hann ok lıꞇr á baðar henꝺꝛ ꞇıl hoꝼðengıa ſın-
na. nema ꝼlyıa yðar ꝼoſꞇbreðꝛa mıƞna. ec ma eıge. ok eıge ꝩıl ec heıll ꝩera ꝼyr vꞇan yðarn
ꝩılıa. ok eꝼ þér ꝩıleꞇ mec heılan. þa heꝼnıꞇ mín a ſvıkaranom. ok hegneꞇ epꞇer þvı ſem ſannlecꞇ er.
Sıðan er hann haꝼðe ſva mellꞇ með mıkıllı reıðe. gengr hann aꝼ þıngıno. ok nv leꞇr hann leıða ꝼram phıloꞇam
bunnꝺınn a þıngeꞇ. ok melır ſva ꝼırer. aꞇ hann ſcyle na aꞇ ſvara ꝼırer ſec. aꞇ eıgı mege þaꞇ męla. aꞇ logen
haꝩe ꝩereꞇ ręnꞇ ſınom reꞇꞇ. í hırð ſlıcſ hoꝼðengıa. Phıloꞇaſ ſꞇoð nv í mannrınngınom bleıkr ok með
hrygglegv yꝩerbragðe. henꝺꝛ hans ꝩáru bunꝺnar á bac apꞇr. hann ꝩar ok herꝩılıga klęꝺꝺꝛ. ólícr þeım er ſcommo
aðꝛ gek néſꞇ konungınom í ollom meꞇoꝛðom. ꝩar hoꝼðengı rıꝺꝺera. ok meſꞇr í herınum allra herꞇoga. Ꝼleſꞇom gekz
hvgr ꝩıð er hann ſa ſva bueƞn. Þaꞇ gerðe aꞇ aſꞇ ſv er þeır hoꝼðo á ꝼoður hanſ parmenıone. þoꞇꞇe þaꞇ
hoꝛmolıgꞇ er ſlıcom manne ꞇoc ſva þungꞇ aꞇ ꞇımaz haꝼðe mıſꞇ aðꝛ ꞇveggıa ſona ſıƞna í barꝺa-
ga. aƞnaʀ heꞇ hecꞇoꝛ. en aƞnaʀ nıchanoꝛ. ſa mıcle kappe er ꝼyʀ ꝩar ꝼra ſagꞇ ı bócınnı. Nv ꝩar þeſſı
eıƞn epꞇer ꞇıl hvgganar ꝼeðꝛ ſınom er ſlıkum ſꞇoꝛſokom aꞇꞇe aꞇ ſvara. ok maꞇꞇe hann þeſſom aꞇ ongo lıðe
koma. þvıaꞇ hann ꝩar ꝼıaʀe ſꞇaꝺꝺꝛ. Aꝼ ſlıco ſlıoꝩaðez mıoc grımleıcr margra. þar ꞇıl er eıƞn hoꝼðengı
ſa er Amınꞇhaſ heıꞇır ok ꞇıl ꝩar ſeꞇꞇr aꞇ ꞇala konungſ erenꝺe ꞇoc aꞇ áſaka phıloꞇam marga ꝩega. ok ꝩacðe ſva
vpp ſvęꝼða reıðe ſꞇoꝛmennıſ ok mugſınſ. Nv ſer phıloꞇaſ aꞇ ſcomm ſaga man ꝼra honom ꝩerða. ꝩıſꞇ eꝼ
hann ſvarar ongv ꝼyrer ſec. ok nv heꝼr hann mal ſıꞇꞇ á þeſſa lunꝺ. Goðır ꝼelagar ſeger hann. auðꝩellıga
ma ſaclauſſ maðr oꝛð ꞇıl ꝼınna aꞇ ſvara ꝼırer ſec. en erꝩeꞇꞇ ꝩerðꝛ enom auma aꞇ hallꝺa þvı eꝼne ꝩel.
er hann ꝩıll haꝩa ı ſıno male. þo aꞇ ſacleyſı þaꞇ er ec heꝩı ꝼram aꞇ bera ꞇıl þeſſa malſ er ec lyꞇ aꞇ ſvara gere
mec ørvggan ok oꞇꞇalauſan. þa ſcelꝩer þo ıaꝼnꝼram ok ſcekr hvgenn hamıngıo haꞇr þaꞇ er aꞇ raſar
ok hęꞇer mer ꝺauða. Oc í aƞnan ſꞇað ſkal ec eıgı na aꞇ aꝼ ſaka mec ꝼırer þeım er ranzaka ſcyllꝺe
maleꞇ með réꞇꞇlęꞇe ok ꝺęma þar epꞇer ſıðan. eða hvı ꝩıll hann eıgı nv nér ꝩera þar er hann eıƞn man ꝺøma
ꝩılıa mıꞇꞇ mal. ok ma oc engı annaʀ leyſa þaꞇ. þvıaꞇ ꝩarla ma ſva ꞇıl bera. aꞇ ec ꝩerða lauſſ nema ſa
leyſe er bınꝺa léꞇ. En þoaꞇ bunꝺınn maðr mege lıꞇılle ꝩoꝛn ꝼyrer ſec koma. ok ſa er hann naer eıgı aꞇ
aꝼſaka ſec ꝼırer ꝺomaƞꝺanom. hellꝺꝛ þıcker ſva ſem hann áſake þaƞ vm ranglęꞇe er ꝺęmer. þa ſcal ec eıgı
aꞇ ſıðꝛ ſvara ꝼıre mec ſem ꝩerða ma. ok ſcılıaz allꝺregı ꝩıð mıꞇꞇ mál meðan ec ma þvı ꝼylgıa ok
ꝼullꞇıngıa. þaꞇ ſe ec eıge aꝼ hverrı ſoc hırðen mege mec ꝼyr ꝺøma. Enge ſannar þaꞇ á mec aꞇ ec haꝩa
gengıꞇ í ſambanꝺ með þeım er ſvıka ꝩıllꝺo konungen. en hann hellꝺꝛ þo þaꞇ ꝼıre ſaꞇꞇ. ok geꝼr ſacer a aꞇ ec haꝩa
ꝩerıꞇ ꝼoꝛkolꝼr í ꝼıoꝛraðum ꝩıð hann. en hvaꞇ mege ſannlecꞇ í þvı ſynaz aꞇ ꝺımuſ mynꝺe leyna meıſꞇara
ſınom eꝼ hann méꞇꞇe með þvı aꝼ ſaka ſec aꞇ hann heꝼðe ꝼylgꞇ aꞇ hanſ raðe. úlıclıcꞇ er þaꞇ aꞇ ſa þyrmı oðrom.
er eıgı þyrmer ſıalꝩom ser. en þvı ma ꞇrva aꞇ ꝺımuſ mynꝺı phıloꞇam haꝩa ꝼyrſꞇan vpp ſagꞇ aꝼ þeım er

í bragðe ꝩáru með honom. eꝼ hann meꞇꞇı þvı ꝩerıaz ok mınka ſva ſına ſecð. aꞇ honom ꝩere ſem auðrom ꝺyrꞇ laꞇann·
ꝺa ꝺroꞇꞇınſ oꝛð. kann þaꞇ ok opp⸌ꞇ⸍ aꞇ beraz eꝼ ıı ero haꝼðır ꝼırer eıƞnı ſoc. aꞇ eƞn meırı lýꞇr aꞇ ſvara
ok gıallꝺa þeſſ er baðer gera ꞇıl. Segeð þer nv þa goðer ꝺrenger. er monoð ꝩılıa ꝩera laganna ꝩıner
ſem þer kunneꞇ þau ꝩel. hverſv mege þaƞn maƞn reꞇꞇlega ꝺęma ꞇıl ꝺauða. er enge ma honom aꞇ
ſaunno ſaker ꝼınna. ıaꞇar hann ok øngar á henꝺꝛ ser. ok eıge mynꝺe ꝩera ꝺęmꞇ vm mec her ı ꝺag. nema
cebalınuſ heꝼðe ſagꞇ mer þann grvn er hann haꝼðe ꝼengıꞇ aꝼ ſvıcreðum ꝩıð konungeƞn. En þvı
er mer brugðeꞇ aꞇ ec haꝩa þagaꞇ yꝩer þeſſo er hann ſagðe mér. hvaꞇ þa. er nockoꞇ þvı ꞇrvanꝺa
er eıƞn ſveıƞn ſeger. Ómęꞇ er ſv ſaugn. er ſa kveıker er lıꞇılſ er ꝩerðꝛ. þvıaꞇ epꞇer manne ero mál meꞇan·
ꝺe. heꝼða ec ꝩereꞇ í raðe með ꝺımo. ok hans ſveıꞇungom. þa mynꝺe enge beʀ haꝩa oꝛðeꞇ í þeſſo bragðe
ꝼyʀ en ꝼramkomeꞇ ꝩére. þvıaꞇ eıgı ſcoꝛꞇe ꞇom ꞇıl aꞇ gera hvarꞇ er hellꝺꝛ ꝩıllꝺe a laun eða openber-
lega. Ec maꞇꞇa raða cebalınum aꝼ í ꝼyrſꞇu aꞇ eıge ſegðe hann ſlıca ſaugu konunge ſem hann ſagðe mer.
ok ſıðan er hann haꝼðe mer ſagꞇ. geck ec ꞇıl konungſ herbergıa með mına ſveıꞇ alꝩapnaða. ok er ec kom ıƞn
maꞇꞇa ec gera þaꞇ er mer er nv kenꞇ aꞇ ec haꝩa ꝩılıaꞇ. eða mynꝺa ec eıgı þoꝛa nema ꝺımuſ ꝩére nęr.
þvıaꞇ hann heꝩer goꝛz ꝼoꝛkolꝼr í þvı úraðe er hann haꝼðe ſaman bunꝺeꞇ með ſınom ꝼelogom. er þvı ꞇruað aꞇ ec
haꝩa laꞇıð hann ꝩera á ꝩıðꝛboꝛða. ok leýnꞇ mer. Þaꞇ er ok hallꝺeꞇ ꝼırer ſaꞇꞇ aꞇ ec haꝩa mér ǽꞇlaꞇ konungꝺóm
eꝼ alexanꝺer meꞇꞇe ꝺrepın ꝩerða. Segeꞇ nv goðer ꝺrenger er her ſꞇanꝺeꞇ ıhıa eꝼ ec heꝼe ꝼé boðıꞇ noc-
korum yðrom ꞇıl ſlícſ. eða ſꞇunꝺaꞇ meıʀ ꞇıl eınſ en ꞇıl annarſ. þa ſauc geꝼr oc mıƞn heʀa
mér. aꞇ ec haꝩa þaꞇ kallaꞇ harmanꝺa hanſ unꝺer mǫnnum. er ſıalꝩr ıupıꞇer ſannar hann ꝩera ſınn ſon. Nv
ma ec ſıa hvaꞇ mıc heꝩer blecꞇ. þaꞇ er aſꞇ ok eınoꝛð. ꞇrunaðꝛ ok heılręðe er ec haꝼða ꝩıð hann ſıalꝩan
með hollre hırꞇıngo. Eıgı ꝺyl ec aꞇ ec haꝩa þvı nér rıꞇað ꞇıl. ok eıgı ꝼyrer aleíꞇne ſacer. hellꝺꝛ goð-
ꝩılıa. aꞇ oðrom ꝩere meıʀ en ſıalꝩum honom þaꞇ ꝩaꞇꞇanꝺa. aꞇ ıupıꞇer ꝩere hans ꝼaðer. ok þaꞇ ꝩére hęꞇꞇ ꞇıl
auꝼunꝺar eꝼ hann gerðe þar ſıalꝼr oꝛð á. hvaꞇ ꞇıar mer nv aꞇ haꝩa ꞇıl hanſ ſꞇunꝺaꞇ ꝼra blauꞇv
barnſ beínı ok ſva ꞇıl ſꞇunꝺaꞇ aꞇ ec heꝩı margan ꝺag mınv bloðe uꞇ hellꞇ ꝼırer hans ſacer.
ok þar með mıſꞇ breðꝛa mınna ꞇveɢıa. en ꝼauðoꝛ mıƞn ma ec þvı ſıðꝛ ꝼullꞇıngſ bıðıa. þo aꞇ
hann ⸌ꝩére⸍ nv nǽr ſꞇaꝺꝺꝛ. aꞇ ec ſcal ꝩarla þoꝛa hann aꞇ neꝼna. þvıaꞇ honom er ſlıc ſauc geꝼen ſem mer. ok eıgı
þıcker þaꞇ þoꝛꝼ ꝩınna aꞇ hann haꝼe laꞇeꞇ aðꝛ ıı ſono ſına. nema hann mıſſe nv ok enſ þrıðıa. Nu þa
ſøꞇe ꝼaðer. manꞇu hlıoꞇa aꞇ ꝺeyıa með mer. ok ꝼıre mınar ſacer. ok ganga þa þo rıcꞇ ó ſcaupın
er ſonr ꝩerðꝛ ꝼoður ſınom aꞇ ꝺauða ſauc. Hvarꞇ ſe nu þa aumlegra elle hans eða øſca mín eꝼ mer
ſcal ſaklauſum ꝩarna lıꝼſenſ. ꝼyʀ en ec haꝩa ꝼulkomlega ꞇekıꞇ mıƞn þroſca. ok haga ſva honom
ꞇıl ſcıoꞇlegſ ꝺauða ıaꝼnſcamꞇ ſem þeſſ er aꞇ bıða er naꞇꞇuran meꞇꞇe með reꞇꞇo kalla hann íꝼra þeſſo lı·
ꝩe. eꝼ hamıngıan ꝩıllꝺe léꞇ haꝩa þeırra bıða. Sva mælꞇı phıloꞇaſ. ok þa kemr konungreƞn apꞇr a
þıngeꞇ með ſına ſveıꞇ alvapnaða. ok þa þegar gera hoꝼðengıar rað ſıꞇꞇ. hvarꞇ berıa ſcyllꝺe
phıloꞇam grıoꞇe í hel epꞇer ꝼoꝛnom ſıð. eða ſcyllꝺe pına hann ꞇıl ſagna. ok þaꞇ ſamðycðe konungr aꞇ hann ſe með
marꝼollꝺom kvolum ꞇıl kreıſꞇr aꞇ ſegıa ſına ſecð. ok nv byðꝛ hann kvelıorum aꞇ þeır ſcyle bua aull

pıſlar ꝼøre þau er þeır haꝩa ꞇıl ꝼyrer augom phıloꞇe. ſıðan er þeır haꝩa ſva goꝛꞇ. meler hann þeꞇꞇa. Eıgı þur-
ꝼu þér þyngrı kvalar bua mer. þvıaꞇ ec ıaꞇe aꞇ ec ꝩıllꝺa konung ꝼeıgan. En þa er þeır hoꝼðo lenge pınꞇ
hann. ok þar ꝩar komeꞇ aꞇ ſaren hoꝼðo eıgı ꝼleırı rúm a hans lıkama ſagðe hann um ſıðer hverſv hann haꝼðe
ſeꞇeꞇ vm lıꝼ konungſ. en a þaꞇ urðu menn eıgı ſaꞇꞇer hvarꞇ hann ꝩere þeſſ ꝩallꝺꝛ. eða ſegðe hann þvı ſér á-
henꝺꝛ ſlıca úheꝼu. aꞇ hann ꝺøı þa ſcıoꞇara en aðꝛ. ok ꝼırðız ſva langar kvalar. Vm þenna aꞇ bvrð
reðır meıſꞇare galꞇeruſ a þeſſa lunꝺ. Mıcla ſꞇunꝺ leggr hamıngıan á aꞇ heꝼıa margan mann. en eıgı
er hıꞇꞇ mınnr ꝼra hverſv ſcıoꞇꞇ er hon kann aꞇ legıa þann ſama er hon heꝼer aðꝛ vpp haꝩeꞇ. ok hverſv lıꞇeꞇ henne
ꝩerðꝛ ꝼyrer. Se nv hvılıcan hon haꝼðe goꝛꞇ þeƞna mann með mıclo ſꞇarꝩe er eıgı ꝩar aꝼ ſꞇoꝛom eꞇꞇom.
hann ꝩar rıꝺꝺara hoꝼðengı. ok herꞇogı yꝩer mıclo lıðe. ok eıƞn hverʀ meſꞇr kappe í herınom. með ꝼauðoꝛ ſınom parme-
nıone. ok þvı néſꞇ ꝩar honom ſva ſꞇeypꞇ þa er hann leıꞇaðe enn hǽra upp aꞇ ſꞇıga. er ſa ꝩar gryꞇꞇr með allra
honꝺom. er aðꝛ haꝼðe með ſıƞne henꝺe geꝩeꞇ marc ꞇıl hverꞇ ſıƞn er herreƞn ſcyllꝺe nockoꝛ ꝼlyꞇıaz. hegomlıg
er heımſınſ ꝺyrð. ſegır hann ok harðla ꝩollꞇ. ok ꞇomꞇ naꝼn er aꞇ heıꞇa hoꝼðenge. ok gırnaz ꝼyrer oðrom ꝩera. en
eıgı aꞇ gagne aꞇ ꝩerða. Sıðan er vı ꝺagar ꝩoꝛo lıðner ꝼra ꝺrape phıloꞇe. þa ꝼeʀ alexanꝺer konungr með her ſıƞn ſem
hann haꝼðe aðꝛ eꞇlaꞇ. ok lęꞇr eıgı ꝼyʀ aꝼ en hann ꝼęr náꞇ beſſo. ok þa er beſſuſ ꝩar leıꝺꝺꝛ ꝼyr konung. bunꝺıƞn
ok ꝼleꞇꞇr aꝼ ollum kleðonom. leıꞇ hann grımlıga ꞇıl hanſ ok mælꞇı. Ꝼyrer hvı ꝩarꞇu ſva ꝺıarꝼr enn ꝩaƞꝺı nıð-
ıngr. aꞇ þu þoꝛðır í bonꝺ aꞇ ꝼøra þıƞn heʀa ꝺarıum konung ꝺyran hoꝼðengıa. ok gırnꞇız ſva rıkıs
hanſ. aꞇ þu ꞇocꞇ hann aꝼ lıꝼꝺogom. ok ſıðan er hann haꝼðe geꝩeꞇ þeſſom manne moꝛg ıll oꝛð ok heðılıg ſem mak-
lecꞇ ꝩar. þa leꞇr hann ꝼa hann í henꝺꝛ broðoꝛ ꝺarij aꞇ hann ſcyllꝺe ſıa ꝼyrer honom. þann haꝼðe alexanꝺer konungr með ser
haꝼꞇ epꞇer ꝼall ꝺarij. ok í ſva goðo yꝩerlęꞇe. aꞇ hann ꝩar eıƞn aꝼ þeım er hann ꞇruðe ꞇıl þeſſ aꞇ gęꞇa ſín
í ſıꝼello. Þeſſı maðr leꞇr pına beſſum lenge ok marga ꝩega. ok vm ſıðer leꞇr hann ꝼeſꞇa hann á galga. ok lycr ſva
hanſ ęꝼı aꞇ hann ꝼell þvı héra. ſem hann haꝼðe lengra vpp klıꝩeꞇ. Epꞇer þeꞇꞇa ꝼeʀ alexanꝺer konungr með her ſıƞn ꞇıl ár þeırrar
er ꞇanaıſ heıꞇır þar gengr aꞇ áƞne þeım megen er hann kom aꞇ rıke þaꞇ er bacꞇra heıꞇır en auðro megen ſıꞇhıa.
þaꞇ kalla ſvmer ſvıþıoð ena mıclo. Þeſſe en ſama ꞇanaıſ ſcılr ok heımſ þrıðıunga aſıam ok evrópam.
Þaꞇ haꝼðe alexanꝺer konungr lenge í hug ſer haꝼꞇ aꞇ leggıa ſıꞇhıam unꝺer ſec. ok nu ſeꞇr hann herbuðer ſınar ꝼram ꝩıð
ána. ok leꞇr bua ſcıp er hann eꞇlar aꞇ lıðeꞇ ſcyle ꝼlyꞇıaz á. ok þa er þar ꝩar komeꞇ bunaðenum. aꞇ hann
ęꞇlaðez aƞnan ꝺag epꞇer aꞇ ꝼlyıaz yꝩer ána með hereƞn. þa koma ꞇıl hans rıðanꝺı xx menn aꝼ ſıꞇhıa. þeır ꝩáru
ſenꝺer á ꝼunꝺ hanſ aꝼ lanz ꝼolkıno. ok ſıðan er þeır haꝼa náꞇ malı konungſ. þa beʀ ſa ꝼram ęrenꝺe þeırra er
ellzꞇr ꝩar. ok heꝼr ſva mal ſıꞇꞇ þa er hann haꝼðe hoꝛꝼꞇ aðr nockoꝛa ſꞇunꝺ a konungeƞn. Verer þu konungr.
þvı hoꝩe mıkıll aꞇ lıcamſ ꝩexꞇe. ſem agırnı þín er mıkıl a marga ꝩega. þa mynꝺe þer ꝩerða
rvm ꝼáꞇꞇ í heımenom. ok þaꞇ hygg ec þoꞇ þu ꝼenger unꝺer þec lagꞇ alla heımſ bygð aꞇ þer þøꞇꞇe
eıgı þoꝛꝼ ꝩınna. nema þu ſꞇıoꝛnaðır ok hımınrıkı. með þvı aꞇ þec gırner ıamꝩel þaꞇ aꞇ ꝼa er þu maꞇꞇ
øngom nyꞇıom á koma. Eða hvaꞇ monꞇu þa er þu heꝩer ſıgraꞇ allꞇ mannkyneꞇ. nema ꝼaz vıð
en olmoſꞇo ꝺýr. eða berıaz ꝩıð aðrar ꝩeꞇꞇer. ok ꝩera kann aꞇ þu pínꝺer oc ſcynlauſa ſcepno ꝼıoll eða
mercr ꞇıl þeſſ. aꞇ hon ſcyle þıona þınom oꝼſa. En þaꞇ vęre þo hugſanꝺa aꞇ en hęſꞇo ꞇre þoꞇꞇ
þau ſꞇanꝺe á ſꞇerkum ſꞇoꝼne ꝩerða ıaꝼnan ꝼellꝺ á lıꞇılle ſꞇunꝺo. Þaꞇ león er ı ꝺag þıckız ok er.

ꝩera konungr aƞnaʀa ꝺyra. ma aꞇ moꝛne ꝩera ſmaꝼugla bráð. eꞇall ryðꝛ ꝼyre kemr hoꝛðo ıarne. Eða hvaꞇ
er ſva rıkꞇ eða ramꞇ í heımı. aꞇ ecke þurꝼı aꞇ ſer aꞇ oꞇꞇaz. opꞇlega ꝩellꞇer lıꞇıl þuꝼa mıc-
lo laſſe. enge ma ꝼyrer ꝺauðanom úruggr ꝩera. ollom kemr hann á kné. Seg mer alexanꝺer hvaꞇ hoꝩum ꝩer
ſcıꞇhe ꞇıl ſaka goꝛꞇ ꝩıð þec. Ecke hoꝩom ꝩér barz ímoꞇe þér. ok aꝼ þvı laꞇꞇv oſſ í ꝼrıðe ꝩera.
er ecke ꝼoꝛꝩıꞇnar aꞇ ꝩıꞇa meıre ꝺeıle á þer. Ver hoꝼom hella ꝼyrer haller. ok laꞇom oſſ þoꝛꝼ ꝩınna þaꞇ er
naꞇꞇuran ſıalꝼ en ꝼyrſꞇa moðer ꝩár ꝩıll haꝼa geꝼeꞇ. gırnez þeſſı þıoð ok ecke meıra. en hallꝺa þvı
ꝼrelſı er hon geꝼr. kvnnum ꝩer aꝼ þvı ongum aꞇ þıona. ꝩılıom ꝩér oc ecke yꝩer oðrom ꝩera. kaullom ꝩer þann
ſelan. er ſıalꝩan ſec heꝩer ꝼırer konung. ok hellꝺꝛ ſıno með ꝼrelſı en gırnız ecke annaʀa. Eƞn eꝼ þu konungr gengr
nockoꝛ ꝼramaʀ. þa gengr þu yꝩer þaꞇ marc. er naꞇꞇuran heꝼer ſeꞇꞇ þér ok oðrom er alla gerer aꞇ ſonno ſęla. þa
er hennar raðe ꝩılıa ꝼylgıa. þu ſcallꞇ oc ꝩıꞇa hvaꞇ ꝩér hoꝩum vm aꞇ leıka á ꝩaro lanꝺe. Buꝼe ſcoꝛꞇer
eıgı. ꞇokom ꝩer þar aꝼ aꞇ gnogo maꞇ ok klęðe. hoꝩom ꝩér ok ꝩapna bunað nockoꝛn. Eƞn vm gull eða
gerſımar aðꝛar hırðum ꝩer allíꞇꞇ. Enn unꝺrumz ꝩer mıoc ſva moꝛg rıke ok ſꞇoꝛ launꝺ ſem þu heꝼır
vnꝺer þıc lagꞇ ok ęꞇlar nu aꞇ ꝩıƞna ınꝺıalanꝺ. er þér þıcker eıgı ſcomm í aꞇ ſelıaz ꞇıl bu ſmala ꝩarſ. þaꞇ
megom ꝩer hellzꞇ aꝼ ſcılıa mıkılleıc ágırne þınnar. aꞇ þér myne ſcoꝛꞇa þıckıa ǽ þvı meıra ſem ꝼleıra
beʀ unꝺer þec. Eƞn bera ma ſva ꞇıl aꞇ meðan er þu ſꞇarꝼar í aꞇ brıoꞇa þeꞇꞇa ꝼolc unꝺer þec. rıſe þeır vpp
í moꞇe þer er aðꝛ haꝼa gengıꞇ unꝺer þec. ok eıger þu þuı neſꞇ þeım aꞇ ſvara er aðꝛ þoꞇꞇız ⸌þv⸍ ſıgraꞇ haꝼa. Nv ꝼeʀ
þu yꝩer ána ꞇanaím. kaƞn ꝩera aꞇ þu ꝼıƞner nockoꞇ þa ꝼırer aðꝛ þu ꝼaır vnneꞇ ſcıꞇhıam er allꞇ her ꞇıl heꝩer
hallꝺeꞇ ſıno ꝼrelſı aꞇ hellꝺꝛ ꝩılı ꝩerıa ſıꞇꞇ með ſemð. en laꞇa raunarlauſꞇ með ſcomm ok ſvıꝩırðıng.
En ſva maꞇꞇv ꞇıl ęꞇla aꞇ ſcıꞇhe ero ſcıoꞇer á ꝼęꞇe með ꝼaꞇekı ſıꞇꞇ. ok mon her þınom er ꝺregr epꞇer
ſer nalıga allꞇ ꝩerallꝺar gull ꝩerða eckı auðꝩellꞇ aꞇ henꝺa þa þvıaꞇ þeır mego ꝩera ꝼıarrı yðꝛ þa er
þeır ꝩılıa ſva. en þa er þer ęꞇleꞇ aꞇ þeır ſe langꞇ íbroꞇꞇ kaƞn ꝩera aꞇ þvı neſꞇ kome þeır ꝼram í herbuðom yðar
ſıalꝼra. Ecke mannꞇv þurꝼa her ok ꝩıð boꝛger aꞇ brıoꞇaz eða kaſꞇala. þvıaꞇ þeſſı þıoð heꝼer hvarke ser ꞇıl
ꝩarnar. bygger hon í eyðe moꝛc. her oc hvar þar er oðꝛom mǫnnum man hellꝺꝛ obyggelecꞇ þyckıa. Męꞇꞇe
þer þyckıa í aƞnan ſꞇað lıꞇılręðe ꝩıð oſſ aꞇ ꝼáz er þvı ſıðr hoꝼum þaꞇ er þıc meꞇꞇe ꞇıl ꝼyſa aꞇ ꝩer gırnomz
ecke aꞇ eıga nema þaꞇ eínſ er ꝩér megem lıꝩa ꝩıð. ok aꝼ þvı ꞇak hellꝺꝛ heılꞇ rað er ꝩer ꝩılıom geꝼa þer konungr.
hallꞇ nv ꝼaſꞇ hamıngıoƞne meðan koſꞇr gerız á. þvı aꞇ hon er harðla ꝩollꞇ þegar er hon ꝩıll ſva ꝼǽr
ecke hallꝺeꞇ heƞne nauðıgrı. ꝼer nv þa ſva í nyꞇ þér hamıngıonnar holloſꞇv. aꞇ þv gerır enꝺa
nockoꝛn á uꝼrıðenom. ꞇaker hvıllꝺ epꞇer langꞇ erꝩeðe. ꝼęrer þıc ſıalꝼr í hóꝼ ꝼyʀ en hon laꞇe ꝩellꞇa
hveleꞇ vnꝺer þer. oc þvıaꞇ ꝩarer ꝼoꝛellrar haꝩa ſva ſcrıꝩaꞇ hana aꞇ hon ſe ꝼoꞇlauſ. en haꝼe henꝺꝛ ok ꝩęnge.
þa gęꞇ þeſſ meðan hon reꞇꞇer aꞇ þér henꝺꝛnar. aꞇ þu ꞇaker ok ꝩengena aꞇ eıgı ꝼlıvge hon ꝼra þer ꝼyʀ en
þec ꝩare. Nu eꝼ ſva er ſem ſumer kvıꞇꞇa. aꞇ þu ſer guð en eıgı maðr. þa byrıar þér hellꝺꝛ aꞇ mıð-
la mǫnnum þaꞇ goꞇꞇ er þu maꞇꞇ gnogꞇ ꞇıl haꝩa. en ꞇaka ꝼra þeım þaꞇ lıꞇla er þeır haꝩa aðꝛ um aꞇ leıca.
Eƞn eꝼ þu erꞇ maðr ſem ꝩer. þa gleym allꝺregı þvı hvaꞇ þu erꞇ. þvıaꞇ óꝩıꞇrlecꞇ er aꞇ haꝼa ſva
ꝼaſꞇ hugeƞn a auðꝛo aꞇ maðr mune eıgı hverr hann er. Oc eꝼ þu leꞇr oſſ í ꝼrıðe ſıꞇıa. þa monom ꝩer ꝩera
ꝩıner þıner. ok kollom ꝩer aꞇ ſv ꝩınáꞇꞇa kvƞne ꞇryggaſꞇ aꞇ ꝩerða er þeır bınꝺa ſın amıllom er aðꝛ haꝼe
hvarıgır

yꝩer aðꝛa komeꞇ. En þu þarꝼꞇ eıgı þaꞇ aꞇ ęꞇla aꞇ þeır ꝩerðe þér ꞇryɢver. er þu þrengver unꝺer þec með oꝼraꝼle
þvıaꞇ ꝼyʀı mon ıoꝛð ꝩera ſꞇırnꝺ ſem hımıƞn en ſv ꝩıngan ꝩerðe með ꝼullom ꞇrunaðe er ꝼeſꞇ ꝩerðꝛ með
nauðungu. þvıaꞇ ſa er hann þıonar nauðıgr hyggr ıaꝼnan ꝼláꞇꞇ þoꞇꞇ hann laꞇe ſꞇunꝺom ꝼagrꞇ. Sva lycr
þeſſı maðr ſıno ęrenꝺe er ſenꝺꝛ haꝼðe ꝩereꞇ ⸌aꝼ⸍ ſcıꞇhıſ. En alexanꝺer konungr bregðꝛ ecke ęꞇlan ſıƞne aꞇ hellꝺꝛ ꝼyrer oꝛð hanſ.
þvıaꞇ þann nęſꞇa ꝺag epꞇer lǽꞇr hann ꝼlyꞇıa lıð ſıꞇꞇ yꝩer ána ꞇanaím. ok þoꞇꞇ þaꞇ yrðe með mıclom ſꞇarꝼa ok mann-
haſca þa ꝼǽr hann þo yꝩer komıꞇ vm ſıðer lıðe þvı er hann þoꞇꞇez með ſer þurꝼa aꞇ haꝼa. Oc ſıðan ꝼeʀ hann her-
ſcıllꝺe yꝩer lanꝺeꞇ. ok leꞇꞇer eıge ꝼyʀ en hann leggr unꝺer ſec allꞇ ſcıꞇhıam. ok þo ꝼeck hann aðꝛ mıkıꞇ mannꞇıon.
þvıaꞇ ꝩıða ꝩar harꞇ ꝩıð honom numeð. Nu ſpyrıaz þeſſı ꞇıðenꝺe um heımeƞn aꞇ Alexanꝺer konungr heꝩer unneꞇ
ſcıꞇhıam. ok þvıaꞇ engı ꝺęmı ꝼunꝺuz ꞇıl aꞇ nockoꝛ maðr heꝼðe ꝼyʀ unꝺer ſec lagꞇ þeꞇꞇa lanꝺ er þaꞇ ꝼolc byɢer
er ꝩarla ꝼınnz harðara unꝺer heımſoleƞne þa þycker þaꞇ lıclıcꞇ ꝼleſꞇum er ſpyrıa aꞇ ongom myne ꞇıoa ꝩıð
honom aꞇ rıſa. ok ꝼyrer þeſſa ſoc geꝩaz marger í vallꝺ hans ſıalꝼkraꝼa þeır er aðꝛ hoꝼðo ecke þaꞇ ꝼırer sér ęꞇlaꞇ.
þaꞇ hellꞇ þo meſꞇ ꞇıl er ꝼleſꞇer ꝩáru ꝼuſır aꞇ geꝩaz í ꝩallꝺ alexanꝺrı aꞇ hann ꝩar mıclo mıllꝺare en aðꝛer hoꝼðıngıar
aullom þeım er ꞇıl hans krupu. þvıaꞇ þa ena ſaum o. er hann haꝼðe ok vnꝺer ſec lagꞇ með ſꞇyrkınom. baꞇꞇ hann ſıðan
í ꝼullrı aſꞇ ꝩıð ſec. eıgı með hoꝛðom ok ágıarnlegom krauꝼom. hellꝺꝛ með konunglegre mıllꝺe. heꝼðe hann herꞇekıꞇ
ꝼręnꝺꝛ eða ꝩını þeırra er nv gerðuz hans meƞn. þa gaꝼ hann þeım apꞇr kauplauſꞇ eꝼꞇer þvı ſem þeır ſıalꝼer kvƞnv
aꞇ beıðaz. ok þvı gerðe hann ſva aꞇ aller meꞇꞇe þaꞇ ſıa aꞇ eıge geck honom grımleıcr ꞇıl er hann ꝩıllꝺe allar þıoðer
unꝺer ſec leggıa. hellꝺꝛ þvı aꞇ í ollom heımınom. ꝩıllꝺe hann øngan ꝩera laꞇa. ſva aꞇ mıllꝺe ſem aꞇ rıke ſıƞn
ıaꝼnıngıa. Sıðan er alexanꝺer konungr heꝼer unꝺer ſec lagꞇ ſcıꞇhıam ſem nv heꝩır ſagꞇ ꝩereꞇ. þa ſꞇeꝼner hann með allan her ſıƞn
uꞇ ꞇıl ınꝺıalanꝺz. J þeırre ꝼerð gerez þaꞇ ꞇıl ꞇıðenꝺa aꞇ ꝩıner konungſenſ laꞇaz nockoꝛer ok aꝼ hanſ ꝩollꝺom. epꞇer
þvı ſem meıſꞇare galꞇeruſ ꝩıſar ꞇıl. en eıgı kveðꝛ hann ſcyrꞇ á með hverıom aꞇburðvm þaꞇ ꝩarð. en ſva ꞇecr hann ꞇıl
oꝛðz. aꞇ þeırra ꝺauðe ſaƞnaðe þaꞇ ok ſynꝺe þeım er epꞇer þa lıꝼðo. aꞇ ꝩınáꞇꞇa konunga eða aƞnaʀa hoꝼðengıa kaƞn
brıgð aꞇ ꝩerða. eıƞn aꝼ þeım er leꞇoz ꝩar ſa klıꞇuſ er geꞇeð ꝩar í ſıðarra barꝺaga konunga ꝺarıı ok alexanꝺrı ok með enom
ꝩoſcuſꞇum ꝩar aꞇ ꞇelıa. hans ſyſꞇer haꝼðe ꝼøꞇꞇ alexanꝺrum ſer a brıoſꞇe. þegar er ınꝺı ꝩerða ꝩarer ꝩıð aꞇ alexanꝺer konungr nalgaz með
her ſıƞn ꞇaka marger þaꞇ rað. þvıaꞇ þeır haꝼa ſpurꞇ aꞇ hann heꝩer ǽ ſıgr. hvar ſem hann ſnerꞇr ꝩıð með þaꞇ ꝼrękna
lıð er honom ꝼylger. aꞇ þeır ꝼara ímoꞇ honom ok ꝼrıða ꝼyrer ſer. geꝼa boꝛger ſınar ok ſıalꝼa ſec í ꝩallꝺ hanſ. Jꝩerkonungr
ınꝺıalanꝺz ſa er poruſ heꞇ ꞇekr anƞaꞇ rað. þvıaꞇ ıamſcıoꞇꞇ ſem hann ſpyʀ þeſſe ꞇıðenꝺe. heımꞇer hann aꞇ ser allan
þaƞn ſꞇyrk ſem hann ma ꝼa. ok eꞇlar ſem hann gerır aꞇ rıſa ꝩıð alexanꝺro ok reyna hvarꞇ þaꞇ ſe ſva ꞇoꝛꝩellꞇ ſem
ſagꞇ er íꝼra. Alexanꝺer ꝼǽr ok braꞇꞇ nıoſn aꝼ hvaꞇ poruſ ꞇekr ꞇıl raðſ. ok hann ꝩerðꝛ ꝩıð harðla kaꞇr er nockoʀ
ſcal ꞇıl ꝩerða ꝩıð aꞇ rıſa ok lıa honom eƞn eꝼnı ꞇıl aꞇ ſıgraz vm ſıƞn. þvıaꞇ hann ęꝩar ecke vm aꞇ haƞn
mynı lıoꞇa ſıgrı aꞇ raða ok nu ſcunꝺar hann með her ſıƞn ímoꞇ poro. ok nemr eıgı ſꞇað ꝼyʀ en
hann kemr ꞇıl ár þeırrar er yꝺaſpeſ heıꞇer. þaꞇ er mıkıꞇ ꝩaꞇnꝼall breıꞇꞇ yꝩer ok þo ſva ꝺıupꞇ aꞇ hvergı
ꝼǽr rıðeꞇ. þar ꝩar ok poruſ þa komeƞn oðꝛo megın aꞇ aƞnı með allan her ſıƞn. þaꞇ er ꝼra poro aꞇ ſegıa
aꞇ hann ꝩar maƞna meſꞇr. rauſꞇleıcr hanſ ꝼóꝛ epꞇer vexꞇe. hann ꝩar ok ıðroꞇꞇamaðr. Ꝼıl eıƞn var hann ꝩanr
aꞇ haꝩa ſer aꞇ reıðſcıoꞇa. er mıklu var ſꞇærrı en aðrır ꝼılar. Vapn hanſ ꝩáru ok mıclo meırr
ꝩonꝺoð en ꝼleſꞇra aƞnarra. Vıð á þeſſa er geꞇeꞇ ꝩar ꝩarð alexanꝺer aꞇ ꝺvelıaz mıoc langa rıð. Þvıaꞇ

þar maꞇꞇe ecke yꝼer ꝼlyꞇıaz nema á ſcıpom. ok ꝩarð aꞇ þeım ꝼyrſꞇ aꞇ leıꞇa. en þoaꞇ þau ꝼengez ok
grıcker leıꞇaðe ꞇıl aꞇ ſękıa þaꞇ lanꝺ er poruſ ꝩarðe með her ſıƞn þa ꝼengu þeır eıgı ſoꞇꞇ ſva ꝺrıꝼv ſcoꞇen þycꞇ á.
Ꝼra þvı er aꞇ ſegıa aꞇ eyıar margar lago í aƞne. þaꞇ hoꝼðo unger menn óꝛ hvaromꞇveɢıa herınom ſer aꞇ
ſcemꞇan opꞇlega. aꞇ þeır laugðuz vꞇ ꞇıl eyıaƞna ok ſcylmðuz ſıðan. ꝩıllꝺu ſva reyna ꝩapnꝼıme
ſına. Þeſſı leícr benꝺe þo ꝼırer annan harðara þaƞn er braꞇꞇ kom epꞇer ok her aꝼ gerðez. Vnger meƞn ıı ꝩoꝛo í
her alexanꝺrı aƞnaʀ heꞇ nıchanoʀ en annaʀ ſımacuſ. þeır ꝩáru ıaꝼner aꞇ allꝺrı. vaſcleıc. ok aꞇ vexꞇe. langꞇ ꝼoſꞇbreðꝛa·
lag haꝼðe ſva ramlıga bunꝺeꞇ þeırra ꝼelagſcap. aꞇ hvargı þoꞇꞇız aꝼ oðrom mega ſıa. hvaꞇkı ſem
ꝼırer þa ꝩar lagꞇ. Vaſcleıcr gaꝼ ok þeım ſva mıkıƞn ſꞇyrkleıc. aꞇ þeır ęꞇlvðu ſer ecke vꝼerꞇ ꝩera ok nv
mega þeır eıgı lengr yꝩer þegıa hvaꞇ mıkıꞇ þeım býr í ſcape. Sva er ſagꞇ aꞇ ſımacuſ kemr aꞇ male ꝩıð nı-
chanoꝛem ꝼelaga ſıƞn. Er þaꞇ eıgı ſeger hann unꝺꝛ mıkıꞇ. er ſlícr hoꝼðenge ſem konungr ꝩaʀ er alexanꝺer er allꝺrege ꝼoꝛ her
ꞇıl óſıgr. ſcal eıꞇꞇ lıꞇıꞇ ꝩaꞇn laꞇa nu ꝩıð ser ꞇaca. Heıler ſva hoꝼumz aꞇ nockoꞇ þaꞇ er vm ſꞇunꝺar ſakır
męꞇꞇı vppı ꝩera. ok þo aꞇ konungr þeſſı ꝩılı nv ſoꝩa ꞇıl allz þa ꝼreıſꞇum aꞇ ꞇꝩoꝛo eꝼ ꝩıꞇ ꝼaem nockoꞇ goꝛꞇ á
vꝩınom ꝩarum ꞇıl ꝼrama. Laꞇom ocr meıra þıckıa vnꝺer vm ꝼręgð. en langlıꝩe. Sva męler ſımacuſ. en nıcanoꝛ
ſvarar á þeſſa lunꝺ. Sver ec ꝩıð guðen aꞇ ſlıcꞇ heꝼer mer lenge leıkıꞇ í lunꝺ ſem nv kvaꞇꞇv vpp. ꝺvelıom
nv eckı leggıomz vꞇ ꞇıl eyıaƞna með en leꞇꞇuſꞇu ꝩapn occoꝛ. Vera kaƞn eƞn aꞇ nockoꝛer ınꝺı ſe þar ꝼyrer.
ſva gera þeır. marger unger meƞn þeır er heyrꞇ hoꝼðu þeſſa reðo eða ſpurðo ꞇıl ꞇaka ſlıcꞇ rað ok ꝼylgðo
þeım. ok nv koma þeır ꞇıl eyıar eıƞnar þar ſem marger ınꝺı ꝩáru ꝼyrer. ok þeır ſꞇeꝼnꝺo þegar ímoꞇe grıckıom.
ok gera þeım harða ſcoꞇhrıð. þar með ſcoꝛꞇer eıge eggıan aꝼ hvaromꞇveggıom. Sımacuſ haꝼðe ꝼyʀe komeꞇ
vpp í eyna en nıchanoʀ. ok nu reyner hann ꝼull ꝩel ſverð ſıꞇꞇ. ok ꝺrepr margan aꝼ ınꝺıa mǫnnum. eıgı gerır nı-
canoʀ ok mıƞna aꝼ ser þegar er hann kemr á lanꝺ. Marger aðrer aꝼ grıckıom berıaz ok ꝩel. þoaꞇ þeſſır ıı ꝩere eınkom
ꝩaſcaſꞇer. ok þvıaꞇ þeır hoꝼðo nv ꝺrepıꞇ alla ınꝺoſ þa ſem ꝼyrer þeım hoꝼðo ꝩerıꞇ í eyıoƞne. þa męꞇꞇe þeır ꝩel haꝩa
ſnuız apꞇr með mıkıƞn ſıgr ok hallꝺeꞇ heılo. En þaꞇ ꝩarð þeım ſem gıarnꞇ ꝩerðꝛ øſcuƞne. aꞇ opꞇ ꝩerðꝛ
oꝼſaꞇ ꞇıl ꝩanſa. þar gambra þeır ꞇıl þeſſ í eyıoƞne yꝼer ſıgre ſınom aꞇ ınꝺıa meƞn koma aꞇ þeım á uꝩarꞇ mıc-
lo ꝼleıre en þeır er ꝼallıꞇ hoꝼðo. ok leggıa þegar ꝼaſꞇ aꞇ þeım. ok þvıaꞇ grıcker ꝩoꝛo moðer aðꝛ. ok marger
mıoc ſarer. þa nıgr bráꞇꞇ maƞnꝼallıꞇ ı þeırra lıð. þar ꝼellr ſa maðr er anꝺromacuſ heꞇ. hann aꞇꞇı kyn ſıꞇꞇ aꞇ
ꞇelıa ꞇıl konunga. ok xv rıꝺꝺarar laꞇaz þar ſva ꝩaſcer. aꞇ aꝼ þeırra ꝺauða ſyrgðe lenge ſıðan grıckıa heʀ. Oc
nu kom þar aꞇ þeır ıı ſꞇoðo vpp aꝼ grıckıom ſımacuſ ok nıcanoʀ. ſpıoꞇſcopꞇ þeırra ꝩáru nu broꞇın. ok ecke ꞇıl
ꝩarnar nema ſverðen eın. ok eıga ſpara þeır enn aꞇ neyꞇa þeırra. en ſva hanga þycꞇ á þeım ſcoꞇen aꞇ þeır
mego ꝩarla hrøraz ꝼyrer. ok þa er þar komeꞇ aꞇ þeır ꝩenꞇa ser ecke unꝺan kvomo. þa bıðꝛ hvaʀ aƞnan
aꞇ ꝼyʀı ſcyle na aꞇ ꝺeyıa. En ſva ꝩar aſꞇen heıꞇ oꝛðen með þeım aꞇ þeꞇꞇa ꝩıllꝺe hvarge auðꝛom ꝩeıꞇa
þoaꞇ þeır meꞇꞇe ſıalꝩer raða. aꞇ ſıa annarſ ꝺauða. keppız ę hvaʀ ꝼram ꝼyrer annan. ok ꝩıll oðrvm hlíꝼa
en ſıalꝩom ſer ecke. eıƞn rıſı ꝩar í lıðe þeırra ınꝺıa manna. hann þrıꝼr vpp ꞇre eıꞇꞇ mıkıꞇ er legeꞇ haꝼðe
á vellenom. þar ſem þeır hoꝼðo barz. með þvı lyſꞇr hann þa ꝼelaga baða í ſeƞn. ſva aꞇ þeır þurꝼu eıge
ꝼleıra. ok ꝩeıꞇer á þa leıð þaꞇ er þeım þoꞇꞇe meſꞇo ſcıpꞇa aꞇ þeır ꝼara baðer í ſeƞn ꞇıl helıar. ok hallꝺa
ſva ſınom ꝼelagſcap aꞇ hvaʀ ꝼaðmar annan ıamꝩel þa er þeır ꝺeyıa. Poruſ konungr ꝩerðꝛ ꝩıð harðla
kaꞇr er hann ſer ſına menn haꝩa ſıgraz. en alexanꝺer konungr ǫꝛꝩenꞇer ſer eıgı aꞇ hellꝺꝛ ſıgrſ þo aꞇ nockoꞇ

ꝺrecke á ꝼyrer honom hellꝺꝛ hvgſar hann þvı ꝼaſꞇara hvernog hann myne ꝼa komız aꞇ poꝛo yꝩer ana er mıllum
þeırra ꝩar. Sa ꝩar eıƞn maðr í grıckıa her. er mıoc ꝩar lıcr alexanꝺro aꞇ ꝩexꞇe ok yꝩerlıꞇom. hann heꞇ aꞇꞇaluſ. þaꞇ rað ꞇecr konungr nv.
aꞇ hann lęꞇr þeƞna maɴ bera konungſ ſcruð allꞇ. ok bıðꝛ hann ſyna ſec ınꝺıamǫnnum ꝼram ꝩıð ána. ꞇıl þeſſ aꞇ poruſ þyc-
kız ſıa þar alexanꝺrum konung. ok honom mege þaꞇ lıclıcꞇ þyckıa ſva ſem hann er bveƞn aꞇ hann myne nv líꞇꞇ í brıoꞇaz hver-
nug hann ſcyle komaz yꝩer ána. Sva gerır aꞇꞇaluſ ſem ꝼyrer hann ꝩar lagꞇ. en konungr ꝼeʀ á brauꞇ ꝼra herbuðunom með noc-
koꞇ ſva lıð. ok þa er hann ꝩar komıƞn oꝛ augſyn. ſnyr hann apꞇr ꞇıl areƞnar. ok þo ſva ꝼıaʀe þvı ſem herbuðernar ꝩoꝛo.
aꞇ ınꝺı męꞇꞇe eıgı ſıa ꝼerð hans. en eıgı ꝩarð honom þaꞇ ꞇoꝛꝩellꞇ þvıaꞇ hamıngıan leꞇ eƞn eıgı ſeín aꞇ ser
aꞇ ꞇøıa honom. þvıaꞇ nv leggr á ſva mıkıƞn mıoꝛkva. aꞇ ꝩarla maꞇꞇe ſıa ꝼram aꝼ ꞇam ſer. ok þvı nęſꞇ kemr hann
aꞇ aƞne þar ſem hann ꝩıſſı ꝩán ꞇıl aꞇ ſcıp noccoꝛ mynꝺe ꝼyrer ꝩera. Sa mıoꝛkvı monꝺı moꝛgom þyckıa ꝩera
gıllꝺꝛ ꝼarꞇalme. ꝩıſꞇ eꝼ ukvnnecꞇ ꝩere ꝼyrer þar er ꝼara ſcyllꝺe. Ecke þoꞇꞇe Alexanꝺro þo ſva. þvıaꞇ hann ꞇalðe þeꞇꞇa
gęꝩo ſına. Bıðꝛ hann þegar aꞇ ꝼram ſcyle ſeꞇıa ſcıpın þvıaꞇ hann ꝩar ecke ſcıpręꝺꝺꝛ. þoaꞇ lıꞇꞇ męꞇꞇe ſıa leıð-
ına ꝼyrer. hann lęꞇr ok alla heſꞇa þa er þeır hauꝼðo leıða uꞇ á ſcıpın. ok þar komz hann yꝩer vm ſıðer með þeꞇꞇa lıð. ꞇaka
þeır ſıðan aꞇ herklęðaz ok ſꞇıga þvı neſꞇ á heſꞇa ſına ok rıða ſem þeır mega meſꞇ aꝼ ꞇaka. ok nu leꞇꞇer vpp mıoꝛ-
kvanom. Poruſ ſeꞇr þegar augon yꝩer ána. þvıaꞇ honom ꝩar ꝼoꝛꝩıꞇnı á hvaꞇ alexanꝺer haꝼız aꞇ. ok þar ſer hann eƞn þaƞn
er hann ęꞇlar alexanꝺrum ꝩera. ok nu er ſcamꞇ aꞇ bıða. aꞇ eıƞn aꝼ ınꝺıſ kemr laupanꝺe ok ſeger poꝛo þau ꞇıðenꝺe. aꞇ þar
ꝼeʀ alexanꝺer aꞇ honom með ſıꞇꞇ lıð. ok þoaꞇ hann ꞇrue þeſſo ꞇrauꞇꞇ. þa ꝼęr hann þo eıgı lenge ꝺulz vıð. þvıaꞇ gyllꞇer ſcıllꝺer
er ſolen ſceín á ſegıa braꞇꞇ ꞇıl hvar grıcker ꝼara. þoaꞇ þeır eꞇꞇe eƞn mıog langꞇ ꞇıl herbuða porı. ok nu ꞇecr
poruſ þaꞇ rað aꞇ hann ſenꝺer ímoꞇ alexanꝺro ıııı. þuſunꝺer rıꝺꝺera. ok þar með cccc bogmanna þeırra er ꝼluꞇꞇuz í ꝩognum. ok ſva leꞇo ꝺrıꝼa
þycꞇ oꝛꝩar a grıcke. þegar er þeır komuz ꝩıðꝛ. aꞇ ꝩarla maꞇꞇe ſıa ꝼyrer heıðan hımın. Regn mıkıꞇ haꝼðe
komıꞇ oꝛ mıoꝛkva þeım er ꝩerıꞇ haꝼðe. ok ꝩar ıoꝛðen blauꞇ oꝛðen mıoc. ok ꝼyrer þvı bıꞇo ꝩagna hvelen ꝺıvpꞇ
í ıoꝛðena. ok ꝩarð ſeín ꝼerð þeırra er oko. heſꞇarner vrðo ok hellꝺꝛ ſeınꝼęrer ſem ęꞇla ma. Nv lyſꞇr ſaman
lıðeno. ok ſcoꝛꞇer eıgı op ok eggıan með luðra gang í lıðe grıckıa. En ınꝺıa meƞn berıa bumbur þar ímoꞇ. konungreƞn
ſıalꝼr rıðꝛ eƞn ꝼram epꞇer ꝩenıo á óꝩını ſına. grıcker ꝼylgıa honom ok harðla ꝩel. gerız braꞇꞇ mıkıꞇ maƞnꝼall aꝼ
hvaromꞇveggıom. ok ſva ꝼoꝛ þaꞇ ſcıoꞇꞇ í voxꞇ. aꞇ ꞇvęr aꝼ þeım þrım ſyſꞇrum er oꝛlogom ſꞇyra ꝼa nv ꝩarla ſva ꞇíꞇꞇ
ſpunneꞇ oꝛlagſ þrað. ſem eín ſlíꞇr. Sa maðr gerız ꝼyrſꞇr ꞇıl aꞇ rıða ímoꞇ alexanꝺro er yuleon heꞇ. hann heꝩer ꝼíl aꞇ
reıðſcıoꞇa. ſva lycr þeırra ſcıpꞇum. aꞇ alexanꝺer leggr hann ígegnum með ſpıoꞇe. ok þaꞇ ꝩınnr honom aꞇ ꝼvllv. Epꞇer þeꞇꞇa bryz
alexanꝺer konungr ſva ꝼaſꞇ ígognum ꝼylkıngar poꝛı ꞇıl þeſſ aꞇ hann męꞇꞇı ꝼınna ſıalꝩan hann. aꞇ allꞇ ꝩerðꝛ ꝼra aꞇ ſꞇockva.
þaꞇ er ꝼyrer ꝩerðꝛ. ok ſıðan er hann ſer porum þar er hann ſıꞇr á ꝼılenom þeım enom mıcla er ꝼyʀ ꝩar geꞇıꞇ ok gnęꝩar
yꝼer lıðeno ꞇıl aꞇ ıaꝼna ſem eıƞn haʀ ꞇurƞn yꝩer þeım borgar ꝩeggıom er vm hann ſꞇanꝺa. þa meler hann. her heꝼı ec ꝼyrer
ꝼunꝺeꞇ vm ſıðer þa mannraun er unꝺraz ma hvılıc er. ok mınom áhvga er høꝼeleg. þvıaꞇ nu eıgum ꝩer aꞇ berıaz
ꝩıð halꝼꞇroll. ok þo ꝩıð ágeꞇa meƞn í oðrv lagı. Sva meler hann ok ſnyz ſıðan ı ꝩınſꞇra ꝼylkıngar arm. þvıaꞇ
þar ſeker poruſ aꞇ í akaꝼa. þeſſer aꝼ grıckıom ꝼylgıa konungenom nv eíƞna ꝼaſꞇaſꞇ er ſva heıꞇa. arıſꞇon ok
polıꝺamaſ. Arıſꞇon ꝺrepr þann maƞn er rvbıcuſ heꞇ. polıꝺamaſ á ꝩapnaſcıpꞇe ꝩıð þaƞn aꝼ ınꝺıamǫnnum
er canꝺeceuſ heꞇ. ok í þvı er canꝺeceuſ ꝩıll keyra ſpıoꞇ ſıꞇꞇ á enom gerzca. þa rıðꝛ aꞇ honom eınarſꞇ
aꝼ grıckıom ſa er glaucuſ heꞇ. ok ꝩeıꞇer honom þaꞇ er hann haꝼðe oðrum ęꞇlaꞇ. leggr ígegnum hann. ok rınꝺꝛ honom
ꝺauðom ꞇıl ıarðar. Þeſſo néſꞇ erv grıcker komner ꝼram í mıðıar ꝼylkıngar porı. ok þa er hann ſer þaꞇ.

eggıar hann aꞇ ꝼram ſcyle keyra moꞇe rıꝺꝺera lıðe Alexanꝺrı alla þa ꝼıla er þeır haꝩa. ok nv ꞇecr lıð hanſ hellꝺꝛ aꞇ loſ-
na. þaꞇ kyckvenꝺe er myclo ſeıƞna á ꝼoꞇom en heſꞇar. Grıcker hopa þo líꞇꞇ á hel. ſcıoꞇaz þeır ſꞇunꝺum
aꞇ þeım er á ꝼılonom ſıꞇıa. ok geꝼa þeım eckı goð ſlog. ſꞇvnꝺum ꝩıkıa þeır vnꝺan aꞇ þeır mege ꝼoꝛða ſer
ꝩıð 0000 ꝼara aꞇ þeım. þaꞇ ꝩar ok ınꝺıamǫnnum harða þungꞇ þar er þeır hauꝼðo hanꝺboga
aꞇ ıoꝛðen ꝩar ſva blauꞇ aꞇ boga halſıƞn beíꞇ ſva langꞇ í ıoꝛðena nıðꝛ hverꞇ ſıƞn er hann þurꝼꞇe aꞇ
benꝺa aꞇ þaꞇ maꞇꞇe ꝩarla gera. ok nv gerız ꝼloꞇꞇa kvʀ í lıðe porı. þvıaꞇ ręzlan ꝺroꞇnar moꝛgom meıʀ en
boð. ſumer eggıa eƞn aꝼ kappe aꞇ eıgı ſcyle rıuꝼa ꝼylkıngına. þaꞇ ꝩar þo meıre luꞇe lıðenſ. er ſer leꞇ
lıka aꞇ vnꝺan ꝩere hallꝺeꞇ. þa ꝼęr poruſ eƞn ꞇalꞇ hugeƞn í þa. aꞇ ꝼylkıngar hanſ þoꞇꞇ þęr heꝼðe nockoꞇ
loſnaꞇ komaz ꝩel í lag. ok nu lęꞇr hann aꝼ nyıo keyra ꝼram ꝼılana á lıð grıckıa. ręðeleg ꝩáru þau kycvenꝺe aꞇ ſıa.
eƞn ꝩar reðelegra aꞇ heyra ꞇıl þeırra. eıgı aꞇ eınſ ꝼęlꝺuz heſꞇar grıckıa ꝩıð aſcramleg lęꞇe þeırra. ıamꝩel vrðo
marger meƞn ı lıðe þeırra ꝼelmſ ꝼvller ꝩıð. lopꞇeꞇ ſıalꝼꞇ ſcalꝼ ok aꝼ oꞇꞇa ꝼyrer þeſſa ſauc. en þaꞇ ma þo ꞇoꝛꞇryg-
gua er ſynız. Oc ꝩıð þeƞna gny er ꝩarð aꝼ er poruſ leꞇ keyra ꝼram ꝼılana ok ogorleg lęꞇe þeırra þa ꝩerðꝛ þaꞇ
aꞇ ſegıa er þo er ꝼa heyrꞇ í þeſſe ſaugu aꞇ lıð alexanꝺrı ꞇecr aꞇ loſna. ok ꝼyſız aꞇ ꝼlyıa. ok þa er konungrıƞn ſıalꝼr
ꝼınnr þaꞇ. þa ꞇecr hann aꞇ eggıa ſına menn. ok ꝼryr þeım hugar í auðꝛo lage. ok nv með eggıan ok ꝼryıo ꝼęr hann
braꞇꞇ ſkekeꞇ óꝛ þeım alla eðro. laꞇa þeır nv ꝺrıꝼa þycꞇ á ꝼılonom. ok þeım er a bake ſıꞇıa ſcoꞇ ok ſpıoꞇ. moꝛgom
geꝼr ok aręðeꞇ ſva óꝩarlıga ꝼram aꞇ ganga. aꞇ ꝼılarner ꞇroða þa unꝺer ꝼoꞇum ſer. laꞇaz þeır ſva ok geꝼa
ſınom ꝼelogom á ſer ꝺęmı aꞇ þeır ſcyle meıʀ ꝼyrer ſıaz. Barꝺage þeſſe ſꞇoð lenge með mıclom íꝩa hvarer
ſıgraz mynꝺe. þaꞇ ma raða aꞇ lıkenꝺum þoꞇꞇ meıſꞇarı galꞇeruſ geꞇe þeſſ eıgı í boc ſınne. aꞇ lıð Alexanꝺrı þaꞇ er hann haꝼðe epꞇer
laꞇeꞇ auðro megín arınƞar. mon ꝩel haꝩa maꞇꞇ koma ꞇıl þa er eıgı ꝩáru ꝼıanꝺmeƞn eıner ꝼyrer aꞇ ꞇaca ꝩıð
ꝼeſꞇum þeırra. þvı neſꞇ ꞇaca grıcker þaꞇ rað aꞇ ſumer ſcolo hlıꝼa ſer ok auðrom. en ſumer ganga aꞇ með bolauxar.
ok ſcora ꝼeꞇr á ꝼılonom þar ꞇıl er þeır ꝼalla. ok ſva þeır er þeım hauꝼðo a bake ſeꞇeꞇ. ꝩerðꝛ nu mıkıꞇ
mannſpell í lıðe porı. þyƞnaz ꝼylkıngar hanſ mıoc. ok ſcamꞇ er aꞇ bıða aꞇ ꝼloꞇꞇı kemr í lıðeꞇ. ok ſva ſcıl-
ıaz ınꝺı⸌a⸍meƞn ꝩıð ſıƞn lanarðroꞇꞇen. aꞇ hann ſıꞇr epꞇer á ꝼıl ſınom eıƞn mıllı ſıƞna ꝼıanꝺmanna nema ſa með
honom er ſꞇyrðe ꝼılenom ꝩar ok epꞇer. Grıcker laꞇa ꝺrıꝩa ſcoꞇꝩapn ollo megen aꞇ poꝛo. en hann ꝩıll allꝺregı
ꝼlyıa. lęꞇr hann ſva ſem hann haꝼı vıı manna ꝼıoꝛ. ſcyꞇr ok ímoꞇı á grıckı baðom honꝺom. gerız nu þo ſaʀ mıoc.
ok þa ſer hınn er ſꞇyrer ꝼılnum aꞇ konungr mon laꞇaz braꞇꞇ ꝼyrer aꞇſocn grıckıa. ꞇecr hann þa þaꞇ rað vꞇan ꝩılıa konungſ-
enſ aꞇ hann ſnyr ꝼılenom ok keyrer hann ſem ꝼaſꞇaſꞇ. ok þa er hann geyſız ꝼram ꝩerða grıcker ꝼra aꞇ ſꞇǫkva. þvıaꞇ þeır
þyckıaz beꞇr haꝼa er eıgı ꝩerða ꝼyrer honom. Nv rıðꝛ ꝼram Alexanꝺer ok hleyper epꞇer poro ſem hann ma meſꞇ aꝼ ꞇaka.
ok þegar er ſaman heımꞇer með þeım. þa ſcyꞇr poruſ aꞇ honom ꞇıꞇꞇ ok harꞇ. ok ꝼyrer ſcoꞇom hanſ. þa ꝼellr heſꞇrıƞn
bucıꝼal unꝺer alexanꝺro ok lęꞇr lıꝼ ſıꞇꞇ ſa heſꞇr er eıƞn ſaman ꝩar maclegr aꞇ bera ſlıcan hoꝼðengıa. Var ok
þaꞇ ꞇıl markſ hverſv goðꝛ konungı haꝼðe þoꞇꞇ heſꞇrıƞn er hann gaꝼ naꝼn hanſ eıƞnı boꝛg þeırre er hann leꞇ gera ſıðan
Nv ꝼęr hann ſer heſꞇ aƞnan. ok meðan hann ſcıpꞇer heſꞇum þa ſeꞇr poruſ vnꝺan nockoꞇ. Broðer hanſ haꝼðe gen-
gıꞇ ꞇıl hanꝺa alexanꝺro er ꞇaxıluſ heꞇ hann ꝩar oc konungr þeſſı en ſame ꞇaxıluſ hellꝺꝛ ok epꞇer poro. ſem hann maꞇꞇe. ok eggıar
ꝼaſꞇ aꞇ hann ſcyle geꝩaz upp í ꝩallꝺ alexanꝺrı. ſeger aꞇ honom man reynaz ſem auðrom goꞇꞇ aꞇ heıꞇa á mıſ-
kvƞn hanſ. En þoaꞇ poruſ ꝩere męꝺꝺꝛ mıoc aꝼ bloðraſ. þa ꝩacnar hann þo ꝩıð er hann kenꝺı mal broður

ſınſ. líꞇr nu ꝩıð honom hellꝺꝛ hermılıga ok meler. Erꞇu þar broðer. ſegır hann. ſkemðar ꝼullr en ꞇomr ꞇrunaðar
heꝩer ſvıkıꞇ mıc ok rıkı mıꞇꞇ. ſe nu hvarꞇ ec ſcal haꝩa rað þín. ok þa lęꞇr hann ꝼara ſpíoꞇ er hann hellꞇ á.
aꞇ eınum ungum manne. er ſoꞇꞇ haꝼðe epꞇer honom. þaꞇ ꝼlygr ígegnum hann. ok þarꝼ hann eıgı ꝼleıra. en poruſ hellꝺꝛ
enn unꝺan. ok þvı neſꞇ ꝼellr nıðꝛ ꝼíllenn unꝺer honom. þvıaꞇ hann ꝩar ſáʀ ꞇıl ólıꝩeſ. Poruſ ꝩar þa ok ſva máꞇꞇ-
ꝼarenn. aꞇ hann maꞇꞇe eıgı ſꞇanꝺa á ꝼøꞇr ſına. ok þa kemr aꞇ alexanꝺer ęꞇlar hann ꝺauðan. bıðꝛ ſına menn ꝼleꞇꞇa
hann. en ꝼıllenn ꞇecr þa aꞇ ꝩerıa hann ok bıꞇr þa er aꞇ honom vıllꝺo ſꞇarꝩa. ok í þeırre ſvıpan gleꝼſır hann ı kleðen hanſ.
ok ſlønguer honom á bac sér. ok leıꞇar vpp aꞇ ſꞇanꝺa. en þa lago þo ıðren hanſ uꞇe. ok ı þvı er hann coſꞇar vpp aꞇ
rıſa. gengr ꝩınꝺꝛ óꝛ ꝼılnum en þegar er alexanꝺer maꞇꞇe þeckıa. aꞇ lıꝼ ꝩar með poro. þa ſıgrar mıllꝺın með
honom þa heıpꞇ er hann haꝼðe ꞇıl hans haꝼꞇ. ok þa meler hann. Hvı ꝩarꞇu ſva oðr ok øʀ þar er þu haꝼðer ſpurꞇ ꞇıl
aꞇ ꝩer haꝼum allꝺrege úſıgr ꝼareꞇ. aꞇ þu þoꝛðır aꞇ hallꝺa ꝩıð oſſ oꝛroſꞇu. þvıaꞇ þu ſpyʀ mıc ſegır
poruſ. þa ſcal ec með eınoꝛð ſvara þer. þar ꞇıl er ec ꝼreıſꞇaða ꝩıð þıc aꞇ keppa. ꝩar enge ſa unꝺır
heımſolenne aꞇ ec ęꞇlaða aꞇ ꞇıl ıaꝼnſ mynꝺı komaz ꝩıð mec. ok ꝩıſſa ec aꞇ ec aꞇꞇa mıkıꞇ vnꝺer
mer þar ꞇıl er ec reynꝺa þınn krapꞇ ok hamıngıo. en nu ma ſıa ſlıc mala lycð ſem oꝛðen er ockar
ımıllı aꞇ þu erꞇ mer mıclo maꞇꞇugre. Vıð þaꞇ unı ec þo aꞇ enge heꝼer her ꞇıl ꝺıarꝼlegaʀ ꝩıð þer
rıſıꞇ en ec. Vıl ec þaꞇ rað eıga með þer alexanꝺer aꞇ þu ſꞇørız eıgı mıoc aꝼ þeſſum aꞇburð. maꞇꞇv ꞇaca
ꝺęmı á mer aꞇ ꝩerða ma ſva aꞇ nockoʀ kome þer á kne. Enge meꞇꞇe ſa mıkıll þyckıaz
er hann þveʀ eıgı ſeınna en hann vex. þegar er hamıngıan ꝩıll ſva. Ágıarnn maðr ſyrger meıʀ ſınn ſcaða.
en hann ꝼagne aðꝛ aꝼ þvı en hann heꝼer ꝼengıꞇ. ok þvı er kenlıgra aꞇ klıꝼa ſcemra en ꝩeggırnen ꝩıſar
ok ꝼalla lǽgra. Ger ſva ꝩel alexanꝺer ſꞇıll heðan aꝼ ꝼramgangı þınom. hugſa ſva aꞇ hann er ꝩallꞇr ꝩınr. þvıaꞇ
hon kann eıgı ſꞇaðug aꞇ ꝩera. Sva mælır poruſ en alexanꝺro ꝼınnz mıkıꞇ vm. er ſa maðr er með aullo ꝩar yꝼerkomıƞn
heꝼer eckı ſcekız í hugenom. ok ſvarar ſva ꝺıarꝼlega. ſem hann haꝼe ſıgraz í þeırra ſcıpꞇvm. ok nv gerır alexanꝺer í moꞇe
þvı er ꝼleſꞇer eꞇloðo. ok geꝼr poro grıð. lęꞇr alla ſꞇunꝺ a leggıa aꞇ lęcna hann. ok ſıðan er hann ꝩarð heıll
geꝼr hann honom apꞇr rıkı ſıꞇꞇ. ok eycr þaꞇ mıoc óꝛ þvı ſem aðꝛ haꝼðe ꝩereꞇ ſva aꞇ ꝩarla mynꝺı poruſ ꝩenꞇa
ser aꝼ honom meıre ſęmðar þoꞇꞇ hann heꝼðe ꝩereꞇ aðꝛ ıamnan ꝼull komınn ꝩınr hans.
Sıðan er alexanꝺer haꝼðe lageꞇ porum unꝺer ſec ſem nu heꝼer ſagꞇ ꝩereꞇ. þa þycker honom ſem allar uꞇhalꝩor auſꞇr·
rıkıſ myne lauſar lıggıa ꝼyrer heðan íꝼra. ok nv ꝼlyꞇr hann her ſınn ꞇıl uꞇhaꝼſınſ ſıalꝼſ. ok leggr unꝺer
ſec þer þıoðer er þar byggıa. ok ſcaꞇgıllꝺer þa konunga er þar reðo lonꝺom. ꝼra þvı er aꞇ ſegıa aꞇ þér þıoðer
er ſauꝺrache heıꞇa. þoꝛa þo aꞇ rıſa ꝩıð. ok lycıa ſec í boꝛg eıƞne ſꞇerkre. þeırre er alexanꝺer ſęker ꞇıl. hann heꝼer
laꞇeꞇ gera ſꞇıga ſꞇerka. ok ſva breıða aꞇ marger maꞇꞇu ganga vpp epꞇer í ſeƞn. ok ſıðan er þeır ꝩáru boꝛner
aꞇ ꝩeggınom. þa leıꞇa grıcker vpp aꞇ ganga. konungreƞn ſıalꝼr komz ꝼyrſꞇ á ꝩeggenn. ok þa laꞇa borgar meƞn
ꝺrıꝼa ſcoꞇꝩapn aꞇ honom. oꝛ kaſꞇolom þeım er á ꝩeggıonom ꝩáru. ſva þycꞇ aꞇ hann ꝼǽr ꝩarla ꝩıð hallꝺız þar
er hann er ſꞇaꝺꝺꝛ. en onger komaz aðrer vpp. ok þa er grıcker ſıa aꞇ konungreƞn mon laꞇaz þar er hann er komıƞn. eða
ꝩerða geꝩaz vpp ı ꝩallꝺ óꝩına ſınna. eꝼ þeır komaz eıgı ſcıoꞇꞇ ꞇıl ꝼullꞇıngſ ꝩıð hann. þa geꝼa þeır
ecke gaum haſca þeım er ꝼyrer ꝩar. ok nu ꞇecz eıgı beꞇr ꞇıl en ſva aꞇ þvı meıʀ er þeır ꝩılıa ſcunꝺa
ꞇıl ꝼullꞇıngſ ꝩıð hann. þvı ſeıƞne ꝩerða þeır. ſva marger geyſaz þeır í ſeƞn vpp í ſꞇıgana aꞇ þeır breſꞇa

í ſunꝺꝛ hrapar nu hverr oꝼan þar er hann ꝩar aðꝛ komıƞn. ſcılıaz þeır ſva ꝩıð alexanꝺrum aꞇ hann er eıƞn epꞇır
á ꝩeggınum. ok þvıaꞇ þeır ꝩenꞇa honom ecke lıꝼſ. eꝼ hann heꝼz þar lengr ꝩıð. þa kalla þeır á hann ok bıðıa aꞇ
hann ſcyle ſꞇeðıa oꝼan í ꝼang þeım. hann ꞇecr þo aƞnaꞇ rað. ok þaꞇ er ꝼęſꞇa mynꝺe ꝩara. Þa er hann ma eıgı
ꝩıð hallꝺaz á boꝛgar ꝩeggınum. hleypr hann ıƞn í borgena er ꝼull ꝩar aꝼ hanſ ꝼıanꝺmǫnnum. þvıaꞇ haƞn
ꝩıllꝺe ſec eıgı þaꞇ henꝺa laꞇa er allꝺregı haꝼðe ꝼyʀ orðeꞇ. aꞇ hanſ óꝩıner ǽꞇꞇe á bac honom aꞇ
ſıa. þar haꝩa meƞn aꞇꞇ um aꞇ reða. Hvarꞇ alexanꝺer konungr haꝼe meıʀ ſynꞇ í þeſſo ꝩerke. rauſcleıc. eða
raſan ꝼıre rað ꝼram. ıamꞇ beðe ſeger meıſꞇarı ɢalꞇeruſ. er ꝩerſaꞇ heꝼer ſoguna. þoaꞇ þaꞇ mege kalla hvarꞇ oðro
gagnſꞇaðlegꞇ. en ſva gęꞇꞇe hamıngıan enn ſınſ ꝼoſꞇr ſonar alexanꝺrı aꞇ hann kom ſꞇanꝺanꝺı nıðꝛ
í borgena. barðız hann ok þegar. ſva aꞇ ecke ꝩar hegꞇ aꞇ ꝼeſꞇa henꝺr ⸌á honom⸍. ſva haꝼðe hon ok ꝼyrer honom
bueꞇ. aꞇ eıꞇꞇ ꞇre mıkıꞇ þaꞇ er lauruſ heıꞇer ſꞇoð íhıa honom. ſnyr hann þar aꞇ herðunum. ok ma þa ꝼraman
aꞇ eınſ aꞇ honom ganga ok hlıꝼer þar ſcıollꝺrınn. borgar menn ſękıa nu aꞇ honom ſva marger ſem ꝩıð
mego komaz. ok ſcıoꞇa aꞇ honom þvıaꞇ onger þora aꞇ ganga í hoggva ſcıpꞇe ꝩıð hann. ſva ſꞇoð mıkıl
ognn aꝼ hans ꝼręgð er ꝼoꝛ um allan heım. maꞇꞇu þeır oc þar ſcılıa aꞇ hann ſꞇunꝺaðe þaꞇ eına aꞇ haꝩa ſem
ꝼleſꞇa ꝼıre ſec. þar er hann maꞇꞇe eckı ꝩenꞇa ſer unꝺan kvamo. þoꞇꞇe þeım ok ꝩeıðꝛ í henꝺe. ꝩıllꝺv þeır
þvı ꝼara aꞇ ſem gęꞇılıgaſꞇ. Scıollꝺꝛ hanſ ꝩar nu ſcuꝼaðꝛ allr aꝼ ſcoꞇum. ok rauꝼaðꝛ ꝩıða. hıalmr hans
gerız ok lamıðꝛ mıoc aꝼ grıoꞇe. ok ꝼıre møðe ſacer ꝼør hann eıgı ſꞇaðeꞇ vpp. Þeır er neſꞇer ſꞇanꝺa ſꞇarꝼa þegar
aꞇ honom er hann er ꝼallenn. ok ꝩılıa ꝼleꞇꞇa hann. en þeır ꝼa þau erꝼıþıſ laun. aꞇ hann ꝺrepr aꝼ þeım ꞇua með ſverðe
er hann hellꝺꝛ á. ok epꞇer þeꞇꞇa leıðez boꝛgar mǫnnum aꞇ ganga ſva nęr honom. Rennr nu ſva møðı aꝼ konunge-
nom aꞇ hann ꝼǽr komız á knéén. ok ſcamꞇ er aꞇ bıða. aꞇ oꝛ ꝼlygr aꞇ honom. ok høꝼer ena høgrı ſıðuna. oc
ꝩerðꝛ hann ſaʀ mıoc. ok óꝛ ſarıno ꝼlyꞇr ſva mıkıꞇ bloð aꞇ hann úmegner braꞇꞇ. Vıð leıꞇar hann aꞇ kıppa or-
enne ábroꞇꞇ ok ꝼęr eıge. nıgr hann nu apꞇr aꞇ þvı mıcla ꞇre er ſꞇoð aꞇ bake honom. ok geꝼr vpp ꝩapnın.
ſa enn ınꝺꝩerſcı er ſenꞇ haꝼðe ſcoꞇeꞇ leypr þegar aꞇ. ok ꝩıll ꝼleꞇꞇa konungenn eƞn ſem ener ꝼyʀe. ok þa er
konungr kenꝺe aꞇ hann haꝼðe henꝺꝛ aꞇ honom þa mælꞇı hann. Hoꝼuð ſcomm. ꝩeızꞇu eıgı aꞇ ec em konungr grıckıa. ok ı þvı
er hann mælꞇı ſva. þrıꝼr hann ꞇıl ſverðzınſ hıa ſer. ok leggr á þeım er yꝼer honom ſꞇoð. ok lęꞇr hann ꝼa ſlıcꞇ øꝛenꝺe ſem
ena ꝼyʀe. ok þa męler hann eƞn. ſva ſamer alexanꝺro aꞇ bua ꝼyrer aðꝛ hann ꝼare aꝼ heımenom. ſcallꞇu ꝩera ſeger hann ꞇıl enſ
ꝺauða ęrenꝺrekı mıƞn ꞇıl helıar. ok boða mına þangaꞇ kvamo. ok þa leıꞇar hann enn ꝩıð vpp aꞇ ſꞇanꝺa.
ok ꝼęr eıge. þo gerır hann þaꞇ er hann ma. bıðꝛ nockoꝛn aꝼ boꝛgar mǫnnum eıga ꝩıð ſec hoggva ſcıpꞇe ok aꝼla
ſer þeſſ ágęꞇeſ aꞇ hann haꝼe komıꞇ yꝼer alexanꝺrum. Ꝼra þvı er nu aꞇ ſegıa. aꞇ ꝼıorer aꝼ grıckıom ꝼa komız vpp
á boꝛgar veggeƞn. þeır er ſva ero neꝼnꝺer. penꞇeſꞇeſ. ok ꞇımeuſ. leuernacuſ. ok arıboluſ. þeſſır ryðıa ſer
goꞇu eckı ꝩęgılıga. ok koma þar ꝼram vm ſıðer er konungr ꝩar ꝼalleƞn unꝺer ꞇreno. hverr þeırra keppız ꝩıð aƞnan
aꞇ ꝩerıa ſıƞn lanarꝺroꞇꞇen ſem bezꞇ. ok þar laꞇaz þeır ııı ꝼıre ꝼoꞇum honom. en arıboluſ
ſꞇenꝺꝛ eıƞn vpp. ok er þo ſaʀ mıoc. Boꝛgar menn boða nu grıckıom uꞇ aꝼ ꝩeggınum þau ꞇıðenꝺe aꞇ
konungr þeırra ſe ꝼalleƞn. en þeım bregðꝛ eıgı ſva ꝩıð þeſſa ꞇıðınꝺa ſognn ſem opꞇ kann ꝩerða. þa er menn mıſſa
hoꝼðengıa ſıƞna aꞇ þeır ꝼelmꞇe ꝼyrer oꞇꞇa ſacer. hellꝺꝛ keppaz þeır ꝩıð aꞇ meıʀ aꞇ brıoꞇa ꝩeggınn 

ſem ſcıoꞇaſꞇ. ok ſcoꝛa hann í ſunꝺꝛ með bolauxum. en geꝩa engı gaum haſcanum er hek yꝩer hoꝼðe
þeım ꝼa þeır nu broꞇeꞇ ꝩeggıƞn. ok komaz í boꝛgena. er nu ecke goꞇꞇ aꞇ ꝩerða ꝼyrer þeım. þvıaꞇ hverr
er grıckıom męꞇer. ęꞇla þeır aꞇ alexanꝺro myne nockoꞇ granꝺ haꝩa goꝛꞇ. oc ſva ero þeır oðer aꞇ þeır ꝺrepa hverꞇ
manz barn er í ꝩar ſꞇaðenum. konung ſınn ꝼınna þeır lıꝼanꝺa. ok þo ſaran ꞇıl olıꝩeſ epꞇer þvı ſem ꝼleſꞇer eꞇla.
Ꝼlyꞇıa þeır hann ſıðan heım í herbuðer ſınar. Eƞn bezꞇı lęcner ſa er ꞇrıꞇolobuſ heıꞇer er ꞇıl ꝼengıƞn aꞇ gręða
ſár hanſ. ok þa er hann ꝼınnr aꞇ krokoꝛ ſꞇoð í ſıðu ſare þvı er alexanꝺer haꝼðe ꝼengıꞇ. þa þorer hann ongar aꞇgerðır
aꞇ haꝩa. hann ſer aꞇ hann ꝼęr eıgı ábrauꞇ komeꞇ. nema mıoc ſe ſcoꝛıꞇ ꞇıl. ok þycker honom óſynꞇ aꞇ konunge-
nom ꝺuge þaꞇ. þyckız hann ꝩıꞇa ꝩıſan bana ſıƞn eꝼ konungr lez aꝼ hanſ aꞇgerðum. ok er konungr ꝼınnr aꞇ ꞇrıꞇolobuſ ꞇreyſꞇız
eıgı vpp aꞇ bera þaꞇ ſem honom byr í ſcape. þa męler hann. eꝼ þu ſer aꞇ eıgı ma gręða þeꞇꞇa ſar. þa ſcallꞇu mın-
ka meınlęꞇı mıꞇꞇ. ok gera mer ſcıoꞇan ꝺauða með harðrı lęcnıngo. Ver eıgı ręꝺꝺꝛ um þıꞇꞇ lıꝼ. ecke ſcal
þec ꞇıl ſaka þvıaꞇ eıgı ꝼer þu ꝩıð oꝛlogum mınom goꝛꞇ. Vıð þeſſoꝛ oꝛð konungſ ſꞇyrkız mıoc ꞇrıꞇolobuſ lęcner
í hugenum. ok kallaz á monu hęꞇꞇa aꞇ ſcera ꞇıl oꝛꝩarennar eꝼ konungr ꝩıll geꝩa oꝛloꝼ ꞇıl aꞇ honom ſe
hallꝺeꞇ meðan. ſeger eıgı mono ꝺuga eꝼ hann bregðꝛ ſer nockoꞇ ꝩıð aꞇgerðena. Eıgı er þaꞇ ꝼagrꞇ ſeger alexanꝺer
ꞇıl lęcnıſ aꞇ konungr laꞇe bınꝺa ſec. eða hallꝺa ſer. þvıaꞇ hans ꝩallꝺ á ıaꝼnan ꝼrıalſꞇ aꞇ ꝩera. ok þo reðꝛ ꞇrı-
ꞇolobuſ ꞇıl aꞇ ſcera ok kıppır ſıðan íbroꞇꞇ oꝛeƞne. En konungr bregðꝛ ser ongan ꝩeg ꝩıð. ſva ꝼellr mıkıꞇ bloð
óꝛ ſarıno. aꞇ ſcamꞇ lıðꝛ aðꝛ óꝩıꞇ reƞnr á hann. ok aller þyckıaz þaꞇ ſıa ꝩıner hanſ er yꝩer honom ſꞇanꝺa. aꞇ ſcomm
ſaga mon ꝼra honom ꝩerða. eꝼ eıgı ſꞇaðnar bloðraſen. braꞇꞇ ꝼara nu þau ꞇıðenꝺe um herenn allan.
aꞇ konungr ſe komıƞn aꞇ bana. Oc ꝩıð þeꞇꞇa gerız oꞇꞇe mıkıll ı lıðeno ok kveınſamlıgr kvʀ. aꞇ hans
myne ꝩıð mıſſa. eıgı leꞇꞇer þvı ꝼyʀ en lęcner ꝼęr ſꞇoðꝩaꞇ konungı bloðraſena. ok er þau ꞇıðenꝺı
ſpyrıaz aꞇ ſauƞno aꞇ hann gerız lıꝼꝩęƞn. þa ꝼagnar allr heʀıƞn eıgı nu mınnr en ꝼyrı ſcommo ſyrg-
ðı hann. ſcıpaz ſıðan í ſveıꞇer ok ꝺrecka ꝼagnaðar ǫl í þa mınnıng er þeır ſpyrıa ok ſía ſıƞn heʀa heılan.
er aðꝛ þoꞇꞇe þeım laꞇeƞn ꝩera. Sıðan er alexanꝺer ꝩar apꞇrbaꞇe. ok þo eıge ſva aꞇ yꝩer ꝩere groeꞇ ſar hanſ. þa
ꝩıll hann eıgı lengr vm kyrꞇ ſıꞇıa. lyſır hann yꝩer þvı aꞇ þa ſcal herıa á þęr þıoðer er byggva ꝩıð vꞇ haꝼ-
ıꞇ ſıalꝼꞇ. í oðro lage ꝩıll hann epꞇer leıꞇa hvar ǫen nıl ſpreꞇꞇr vpp. er heıðner meƞn gaꞇv margſ ꞇıl.
en ønger ꝩıſſv. Þeır bręðꝛ poruſ ok ꞇaxıluſ ınꝺıalanꝺz konungar ſcolo ꝼa honom ſcıp ꞇıl þeſſar ꝼerðar. eƞn er
hoꝼðıngıar herſenſ vrðu ꝩarer ꝩıð þeſſa raða gørð konungſ. þa ganga þeır ꝼyrer hann. herꞇogı ſa er craꞇeruſ
heıꞇer ꝼlyꞇr með eınoꝛð þaꞇ er þeım byr ollom í ſcape ok meler ſva. Goðe herra. ꝩıꞇa ꝩıllꝺem ꝩer hvar yðoꝛ agırne
ſcyle ſꞇað nema. er yðꝛ ꝩınnz eıgı aꞇ ꝼullu heımr þeſſı yꝩer aꞇ ꝩera. ok þo aꞇ þer ꝩılıꞇ nu eıgı ſıa ꝼyrır
yðarrı heılſo er oſſ þyccer eƞn oꝼ lıꞇıl ꝩera. þa ſamer yðꝛ þo ꝩel. aꞇ ſıa rað ꝼyrer yðrom mǫnnum. þeım er oll
heımſbygðen haꞇar ꝼyrer yðrar ſacer. en gıarna ꝩılıom ꝩer aꞇ þu leıðer oſſ eƞn í ſva margan ok mıkıƞn
haſca ſem þer lıcar. eꝼ þu ꝩıllꞇ nu þyrma ſıalꝼum þer. eða hverr mon ꝼyrer oſſ ſıa eꝼ ꝩer mıſſum þín.
Enge aꝼ guðunum heꝩer þer langlıꝩe heıꞇeꞇ. eða hvı ꝩıllꞇv ſıalꝼan þec haꝼa ı mıkıllı hęꞇꞇo. þoꞇꞇ
þu ꞇaker lıꞇeꞇ vpp þa er þu herıar a herꝼılıgar þıoðer þęr er ꝼaꞇꞇ goꞇꞇ haꝼa um aꞇ leıka. ómaclecꞇ
er þaꞇ aꞇ ſu mıcla ꝼręgð er þu heꝩer ꝼengeꞇ. ꝼıre ꝼarız ſva aꞇ þu laꞇez ꝼıre þeım. er lıꞇılſ ero

ꝩerðır. eða ꝩaxer eıgı ꝩıð þoꞇꞇ þu ꝩerðer ęꝼrı. Slıcꞇ ſama ręðer ꞇholomeuſ. ok aðrer hoꝼðengıar.
ok bıðıa þraꞇꞇ aꞇ konungr ſcyle þeckıaz þeırra rað. Alexanꝺer konungr kann ſınum mǫnnum mıcla þocc ꝼyrer er hann ꝼınnr
með þeım ſlıkan goðꝩılıa ꞇıl ſın. ok anſvarar ſva þeırra reðo. Mıoc em ec ſeger hann ſcullꝺbunn-
ꝺeƞn ꝩıð yðꝛ. eıgı ꝼıre þeſſa ſoc aꞇ eınſ er þer bırꞇıð mer ı ꝺag ſva mıoc yðra aſꞇ. aꞇ þer
ꝩıleꞇ meıra ꝩırða mıꞇꞇ lıꝼ en yðarꞇ. hellꝺꝛ oc ꝼıre þvı. aꞇ þer haꝼeꞇ allan loꝩa ꝩıð lagꞇ
aꞇ eꝼla mec ꝼra vpphaꝼe mınſ rıkıſ ok her ꞇıl. en eıgı ſynız mer á þeſſa leıð þaꞇ er þér haꝩeꞇ
røꞇꞇ. þvıaꞇ eıgı ꝩıl ec ꝼıre lıð leggıa þaꞇ er ec heꝼı vpp haꝼeꞇ aꞇ auka mıꞇꞇ rıkı. Hırðe
ec eıgı um langlıꝼe. unꝺer þvı þycke mer aꞇ ꝼręgðen ꝼare eıgı í mollꝺ með mer. Vþrıꝼner meƞn ok þrong-
brıoſꞇaðer laꞇa ſer unꝺer ongo ıaꝼn mıkıꞇ þıccıa. ſem aꞇ lıꝼa lenge. en mer þycker meıra ꝩerꞇ aꞇ
ꝩera yꝼer konungr heımſenſ. ok haꝩa ſıgr ſem opꞇaſꞇ. en bıða ellı ok oꝛꝩaſa allꝺꝛ. ok eꝼ ec ꞇel allar gıaꝼar þęr
er hamıngıan heꝩer mer geꝼeꞇ. ok þau ꝼręgðar ꝩerc er ꝩér hoꝼum unnıꞇ. þa ma ec ꝩıſꞇ ſva ꝩırða aꞇ ec
haꝼa lenge lıꝼaꞇ. Ver hoꝼum ſıgraꞇ aſıam ok ervm nu nalega komner ꞇıl heımſenꝺa. Gıarna
ꝩıllꝺa ec aꞇ guðen reıꝺꝺız mer eıgı. þoꞇꞇ ec męla þaꞇ er mer byr í ſcapı. Heımr þeſſe er allz
oꝼ þrongr. ok oꝼ lıꞇıll eınom laꝩarðe. ok þaꞇ er upp aꞇ kveða er ec heꝼe raðeꞇ ꝼıre mer. aꞇ í aƞnan heım-
ıƞn ſcal herıa þa er ec heꝼı þeƞna unꝺer mec lagꞇ allan. ok langar mec ꞇıl aꞇ ꝩer megem ſıa naꞇurv
þeſſ heımſenſ. En þoaꞇ þer ꝩıleꞇ eıgı ꝼylgıa mer. þa man ec yrna ꝼa aðꝛa er ꝼuſır monu
berıaz unꝺer mınom merkıom. lıðſcoꝛꞇr man mer allꝺregı ꝩerða hvar ſem ec ꝩıl herıað haꝩa. ok eꝼ ham-
ıngıan ꝩıll. þa þycke mer ꝩel. aꞇ ec enꝺa mınn allꝺꝛ með ágęꞇı í ſlıcu ſꞇarꝼı. Sva meler hann ok ſıðan
bıðꝛ hann ſına meƞn þa er honom ꝼylgıa ſcunꝺa ꞇıl herſcıpaƞna er þa lagu buen. en aller ſvara ſem eınſ mun-
nı. aꞇ honom ꝩılı ꝼylgıa hverꞇ er hann ꝩıll. ok þvı neſꞇ er blaſeꞇ ꞇıl broꞇꞇlogu.
Alexanꝺer konungr hellꝺꝛ nu ſcıpa ſꞇolı ſınom í uꞇhaꝼeꞇ ſıalꝼꞇ. en í aƞnan ſꞇað er ꝼra þvı aꞇ ſegıa. aꞇ naꞇ-
ꞇuran mıƞnız á þaꞇ er henne þıccer alexanꝺer haꝩa ſvıꝩırꞇ ſec ok heımeƞn þa er hann leꞇ aꞇ hann ꝩęre oꝼ þrongr
ok oꝼ lıꞇıll eınom herra ıꝩer aꞇ ꝩera. ok þvı er hann eꞇlaðe aꞇ raƞnſaka þa luꞇe er hon ꝩıll leynꝺa ꝩera
laꞇa. ok þvıaꞇ henne lıggr í mıclv rvme. þeſſe ꝩanꝩırðıng er alexanꝺer heꝼer goꝛꞇ ꞇıl hennar. þa geꝼr hon vpp
alla þa ſcepno er hon haꝼðe aðꝛ ꞇıl ꞇekeꞇ aꞇ ſemıa. ok leggr leıð ſına ꞇıl helꝩıꞇıſ. ok hylr ſec
með ſcye nockoꝛo. Hvar ſem hon ꝼeʀ. þa rıſſ oll ſcepnan vpp ímoꞇe henne. ok lyꞇr ſem ſıƞne moðoꝛ.
Joꝛðen. lopꞇeꞇ. ok logreƞn ꝩegſama hana ſem ꝩerðucꞇ er. ok bıðıa aꞇ hon ſcyle ꝼıolgaz laꞇa ok ꝩel ꝼrę-
ꝩaz alla þa luꞇe er hon heꝩer hverıo þeırra á henꝺe ꝼolgıꞇ. Þar ímoꞇ męlır hon ꞇıl þeırra blıðlega. ok bıðꝛ aꞇ
oll ſcepnan ſcyle ꝩanꝺlega ꝩarðꝩeıꞇa þaꞇ logmal ſem hon heꝩer hverre þeırra ſeꞇꞇ. ſeger hon oc þeım
er epꞇer ſpyrıa hverꞇ hon ęꞇlar aꞇ ꝼara. ok ꝼıre hverıa ſoc. en þaꞇ er aꞇ ſꞇeypa oꝼſa konungſ þeſſa er ſcelꝩır
ſcepnona ıamꝩel ſęeƞn ſem ıoꝛðena. ok nu byðꝛ hon aꞇ ıoꝛðen ſcyle opnaz í eınhverıom ſꞇað. ok þar
gengr hon nıðꝛ epꞇer þeım ſꞇíg er lıggr ꞇıl myrkra heraðſ. Vꞇe ꝼırer helꝩıꞇıſ ꝺurum ok uꞇan unꝺer
boꝛgarꝩeggıonum byggıa þęr ꝺroſer er yꝼreꞇ ꝩallꝺ haꝩa her á ıarðrıkı þoaꞇ þer ſe þar oðal-
boꝛnar. Eın aꝼ þeım er auarıcıa þaꞇ er ágırne moðer annaʀa laſꞇa. ſv er hennar ıðn. aꞇ hon ꝼelr
ꝼengıꞇ ꝼe þar er ſızꞇ mege ꝼınnaz. hana þyrſꞇer oc þvı meıʀ ꞇıl gullz ok annaʀa auðeꝼa ſem

hon ꝼęr þau meırı. þar er ok ſuperbıa. þaꞇ er ꝺrambſemı. hennar aꞇhoꝼn er ſv aꞇ ſcelkıa ıaꝼnan aꞇ oðrom.
þıckıaz yꝼer ollom. ꝩılıa eıgı ꝩıꞇa ſıƞn ıaꝼnıngıa. þar byggver ok lıbıꝺo. þaꞇ er loſꞇaſemı. hon ꝩellꞇız þar
í ꝩellanꝺa leıre ok breƞnr ſarlıga. Ebrıeꞇaſ á þar ok bygð. þaꞇ er oꝼꝺryckıa hon klıger mıoc ok ꝼęr ꝩarla
ſꞇaðeꞇ á reꞇꞇa ꝼęꞇr. þar er ok gula. þaꞇ er oꝼ ꝼylle með ſꞇoꝛa ropa ok ſꞇynꝼullan kvıð. þar er ok ıra. er ꝩar
ꞇunga kallar reıðe. hon gleymer ſıalꝼrı ſer. raſar ę þangaꞇ er akeꝼðen eggıar hana. þyrmer eıgı ſer
hellꝺꝛ en oðrom. þar heꝼz ok ꝩel ꝩıð ſa er leıkr ſer aꞇ lymſcv ok preꞇꞇum. Deꞇracꞇıo ſıꞇr ok ı þeſſe ſveíꞇ.
þaꞇ er áleıꞇne. hon heꝩer ıllꞇ lunꝺarne loꞇeꞇ aꝼ ıllum ꞇılbrıgðum. þvıaꞇ oꝼunꝺen er hennar moðer. þaꞇ er heƞnar
ſyſla aꞇ ꝺraga aꝼ leıðeſ þaꞇ er hon ma eıgı ꝺylıa aꞇ oðrom bere ꝩel. ok mınnka í ſıƞne reðu þeſſ loꝼ
er eıgı ma leynaz. þar á bygð aꝺulaꞇıo. þaꞇ er úeınoꝛð er opꞇ ſęker heım hoꝼðıngıa. ok heꝼer í þeſſe
ollꝺ ſva mıkıƞn gang. aꞇ moꝛgvm er engı luꞇr keʀı. hon ꝺreyper í eyron þeım ſmeyclego epꞇır-
męle. ok ꝺrepr ſva onꝺına með ꝺauðlıgv eıꞇrı. Sva er ſagꞇ aꞇ þa er naꞇuran ꝼoꝛ þar hıa ſem þeſſar
ſnoꞇer ſaꞇu uꞇan unꝺer boꝛgarꝩeggıonum ſem ſagꞇ ꝩar. aꞇ hon lıꞇr um oxl ꞇıl þeırra ok hellꝺꝛ úblıðlıga. oc
ſıðan gengr ⸌hon⸍ í boꝛgena ſꞇeꝼner ꞇıl þeırrar ꝺyꝼlızv er ꝼull er aꝼ eılıꝼum ellꝺı þeım er brennır ſynðugra maƞna
ſalur. ok þo eıgı með eınom hęꞇꞇe. þvıaꞇ í þeım bruna kvelıaz aller þvı meıʀ ſem þeır haꝼa meıra goꝛꞇ ꞇıl aꝼlaga
í þeſſum heıme. en þeır er lıꞇꞇ haꝼa mıſgoꝛꞇ eða ecke. ok ꝼıre þa eına ſok eru þar aꞇ þeır haꝼa eıgı
ꝩereꞇ reínſaðer aꝼ eƞne gaumlo ſynð. þa granꝺar þeım þeſſe ellꝺꝛ lıꞇꞇ eða ecke ſva ſem ſolar hıꞇe þa
er hann kaƞn meſꞇr ꝩerða á ſumarıꞇ. gerır heılum maƞnı ecke ꞇıl angrſ. en ſıukum er hann harðla þungr.
Oc þa er myrkra hoꝼðengeƞn þecker aꞇ naꞇuran ſıalꝼ er komıƞn ꞇıl hans herbergıa þa geꝼr hann vpp ſyſlv ſına
þar er hann ſopaz aðꝛ um í mıðıum heluıꞇıſ loga ok keppız ꝩıð aꞇ auka kvalarnar. hann ſcıpꞇır yꝩerlıꞇum. þvıaꞇ
hann ꝩıll eıgı ſcelꝼa naꞇuruna. leggr nu nıðꝛ ꝺreka hoꝼuð þaꞇ eꞇ ogoꝛlıga er hann bar aðꝛ. en ꞇecr nu vpp þa
ena bıoꝛꞇv engılſ áſıano er naꞇuran haꝼðe geꝼıꞇ honom. ok hann bar þar ꞇıl er oꝼmeꞇnaðreƞn ørðı hann ſva
aꞇ hann ꝩıllꝺe ıaꝼnhaꞇꞇ ſıꞇıa ſcaparanum. ok nu gengr hann ímoꞇ henne. en þegar er naꞇuran ſer hann þa melır
hon ꞇıl hanſ. Heyrðu glępa ꝼaðer er reꝼſar þaꞇ ſama ſem þu eggıar maƞnıƞn ꞇıl aꞇ gera. þıc em ec komın
aꞇ ꝼıƞna sv ſama naꞇura er þer ꝼeck þeƞna myrkraſꞇað ꞇıl herbergıſ þvıaꞇ þu ꝩarꞇ nockoꝛ aꞇ ꝩera
þoꞇꞇ þv ꝩęrer uꞇlage goʀ oꝛ hımnarıke ꝼıre þıƞn oꝼmeꞇnað. en þaꞇ er mıꞇꞇ ørenꝺe aꞇ bera ꝼıre þıc þa
kveınſꞇaꝼe er ſam eıgner erv beðe guðum ok mǫnnum. Oc ꝩeızꞇu hverſv ſa eƞn mıcle alexanꝺer ꞇecr vm aꞇ brıoꞇaz með
ſıƞn oꝼſa er þrım ſıƞnum heꝩer ſıgraꞇ ꝺarıum konung. ok unꝺer ſec heꝩer lagꞇ allꞇ aſıam. ok eƞn ágeꞇa konung porum með ollo hans
rıke. ok þo þıcker honom eıgı þoꝛꝼ ꝩıƞna þvıaꞇ nu ſꞇeꝼner hann í uꞇhaꝩeꞇ ſıalꝼꞇ. ok eꞇlar eꝼ honom byrıar aꞇ koma
þar ſem nıl ſpreꞇꞇr vpp. ok herıa ſıðan í paraꝺıſum. ok eꝼ þu gellꝺꝛ eıgı ꝩarhvga ꝩıð. þa man hann oc herıa
á yðꝛ helꝩıꞇıſ buana. Oc ꝼıre þvı gerðu ſva ꝩel ꝼıre mınar ſacer ok þınar hepꞇ hanſ oꝼſa ok hegnn ꝼyʀ
en ſıðaʀ. eða hver ꝼregð er þer í aꞇ haꝩa komeꞇ enom ꝼyrſꞇa maƞne ábroꞇꞇ óꝛ paraꝺıſo eƞn ſlęgaſꞇı
oꝛmr eꝼ þu ſcallꞇ þeƞna maƞn laꞇa ꝼa með ꝩallꝺe þann ynnılıga ſꞇað ok ıƞn ꝩırðılıga. Oc er naꞇuran
haꝼðe ſva męllꞇ. ok ꝼıanꝺeƞn heıꞇr gıarnnſamlıga aꞇ ꝼylla heƞnar ꝩılıa þa ꝼeʀ hon íbroꞇꞇ. ok þegar
í ſꞇað kallar ꝼıanꝺeƞn með ogoꝛlıgrı roꝺꝺv ſva aꞇ heyrer vm allꞇ heluıꞇı ok boꝛgen ſcelꝼr aꝼ. ok bıðꝛ aꞇ
oll hırð hanſ ſcyle ſaman koma í þeım ſꞇað er ſva er haꞇꞇaðꝛ aꞇ þar er plaxa nockoꝛ hoꝛðnoð. aꝼ

eılıꝼv ꝼroſꞇı. hvlıꞇ aꝼ ſnıo þeım er eıgı kaƞn þıðna. Her ſcolo kvelıaz anꝺer ꝩanꝺra maƞna. þa er þęr
koma óꝛ ellꝺınom. aꞇ þęr mıſſı allꝺregı ꝼroſꞇz eða brvna. Þaꞇ ꝼylger ok þeſſv aꞇ ſa er hann ꝩıll ǽ
mıſgera meðan onꝺen ꝼylger lıkamanum ſcal eıgı mega ꝺeyıa ꝼra ſlıkvm kvalum. Nv þa er myrkra hoꝼðıngıar
kvomo ſaman í þeſſvm ſꞇað er ꝼra ꝩar ſagꞇ. þa kveðꝛ eƞn ꝼoꝛnı ꝼıanꝺı ser hlıoðſ. ok bıðꝛ aꞇ allar
ſalur ſcyle ok laꞇa aꝼ þeım aumlıga ym er þǽr ero ꝩanar aꞇ haꝼa. ok ſıðan ſeger hann hverꞇ ęrenꝺe naꞇur-
an heꝼer þangaꞇ haꝼꞇ ok epꞇer þaꞇ meler hann ſva. Hvaꞇ ęꞇlıꞇ ér ꝼelagar mıner hvar ſꞇað man nema oꝼſe konungſ
þeſſa er naꞇuran heꝩer ꝼra ſagꞇ eꝼ hann ꝼǽr ꞇom ꞇıl aꞇ ꝩınna ſlıcꞇ á ıarðrıkı ſem hann heꝩer ꝩılıa ꞇıl. Ecke kvıðe
ec þvı en heyrꞇ heꝩe ec aꞇ hann æꞇle ıamꝩel aꞇ koma á henꝺꝛ oſſ. ok herıa heðan ſalur þǽr er ꝩer hoꝼvm
vnꝺer oſſ ꝺregıꞇ ꝩeıꞇ ec þo þaꞇ er meıʀ bıꞇr á mıc aꞇ ꝼęðaz mon á ıarðrıkı nockoʀ maðr vnꝺarlıgaʀ
geꞇıƞn ok vnꝺarlıgar boꝛeƞn en ec mega ſcılıa. Þeſſe man brıoꞇa þeſſa ena ſꞇerkv boꝛg. ok eyða ꝩarꞇ
rıkı með eınv ꞇre þvı er oꝼ mıkıll ꞇımı man ꝼylgıa. ok þvıaꞇ þeſſı maðr man ꝩera ſꞇerkvm ſꞇerkare þa ꝩarer
mec aꞇ hann mone mıkıꞇ herꝼang ꝺraga oꝛ honꝺum oſſ. En þaꞇ er nu ꞇıl aꞇ ſıƞne aꞇ þér ꝺauðanſ ꝺroꞇnar
geꝼıꞇ gaum aꞇ eıgı gangı þeſſı maðr yꝩer yðꝛ. raðeꞇ honom bana rað aꞇ eıgı ſıgrı hann oſſ þoꞇꞇ eıƞnhverʀ ſcylı
ſa ꝩerða. Varla haꝼðe annſcoꞇeƞn ꞇıl lycða leıꞇꞇ ſıꞇꞇ ęrenꝺe þa er prodıꞇıo ſꞇenꝺꝛ vpp ok aƞnſvarar.
þaꞇ er ꝩélen. Harðla lıꞇıð ſꞇarꝼ ſeger hon aꞇ gera þaꞇ er þu byðꝛ. Ec á þaꞇ eıꞇr er ſva ſꞇerc er. aꞇ engı luꞇr ꝼęr
hallꝺeꞇ þvı nema hroſſ hoꝼr. þaꞇ ſcal geꝼa alexanꝺro í ꝩını aꞇ ꝺrecka. Oc ꞇıl þeſſ geꝼr nu ꝩel ok hoglıga þvıaꞇ
mıƞn ꝼoſꞇr ſon er Anꞇıpaꞇer heıꞇer eıƞn hoꝼðengı í her alexanꝺrı. ſa er þaꞇ ſcaplynꝺı heꝼer er mer lıcar. kaƞn laꞇa ꝼagrꞇ
þoaꞇ hann hygge ꝼláꞇꞇ æꞇlar á ꝼunꝺ hanſ. þvıaꞇ alexanꝺer heꝼer ſꞇeꝼnꞇ honom ꞇıl ſın í babılon. ok ꝩıll eƞn haꝩa hann
í herꝼerðum með ſer. en honom leıðez ſa ſꞇarꝼe. þvıaꞇ hann ꞇecr aꞇ ellꝺaz. Sıa eƞn ſame man ꝼvſſ oc
ꝼegenn ꞇaca ꝩıð ęrenꝺe mıno. ok eꝼ ſva er ſem mer þıcker. aꞇ aꝼ þeım gyðıom er noꞇꞇen heꝩer geꞇeꞇ
ꝼıƞnz engı mer maꞇkare. þa ſcal ec ꝼara vpp ꞇıl ıarðrıkıſ ok haꝼa þann hoꝼlauſa maƞn í helıv með
eıꞇrı mıno. ok umſꞇılle ꝼoſꞇrſonar mínſ. ſva męllꞇe hon en allr þıngheımreƞn þackar heƞne ok loꝩar
heƞnar ꝼyrer hyggıv er hon heꝩer ꝩıð buez aꞇ ſıgra þann með ꝺryck. er aðꝛ ꝩarð allꝺregı ſıgraðꝛ í barꝺa-
ga. ok nv ꞇecr ꝩelen ſer ꝼıaðꝛ ham ok ꝼlýgr. Sva er ſagꞇ aꞇ hon kømr vpp í ſıkıleyıo. ok hvar ſem
hon ꝼlygr þa ꝺrypr eıꞇr aꝼ vęngıom hennar. eıgı nemr hon ſꞇaðar ꝼyʀ en hon ꝼınnr lerıſveın ſıƞn
anꞇıpaꞇrvm. ok ſıðan er hann heꝼer ꞇekeꞇ ꝩıð hennar ørenꝺe. ok hon heꝩer geꝩeꞇ rað ꞇıl hverſv með ſcal ꝼara
ſva aꞇ ꝼramgengꞇ mege ꝩerða. þa ꝼeʀ hon heım oꝼan ꞇıl helꝩıꞇıſ. Nv er aꞇ ſegıa ꝼra alexanꝺro aꞇ hann
ꝼǽr anꝺꝩıðꝛı ſꞇoꝛ er hann kemr í vꞇhaꝼeꞇ. ſva aꞇ hann ꝩerðꝛ apꞇr aꞇ ſnua ſcıpaſꞇole ſınom. Oc nu eꞇlar
hann ꞇıl babılonar. ok ſcıpa þar rıke ſınu. en ſıðan æꞇlar hann aꞇ herıa ꝩeſꞇr í aꝼꝼrıcam. ok leggıa ſva unꝺer ſec
ꝩeſꞇrhalꝼv heımſenſ. ok epꞇer þaꞇ æꞇlar hann noꝛðꝛ hıngaꞇ í evrópam. ok ſva ꝼremı noꝛðꝛ yꝩer munꝺıo·
ꝼıall. er hann heꝩer aðꝛ kenꞇ rumꝩerıom aꞇ þıona grıckıom. ok þaꞇ heꝩer hann í hvg ſer aꞇ ꝩenꝺa eıgı ꝼyʀ heım ꞇıl grıclanꝺz.
en hann ſe eınꝩallz konungr yꝩer ollom heımınom. Nv ſenꝺer hann oꝛð greıꝼum er yꝩer ſyrlanꝺe erv. aꞇ þeır ſcyle
laꞇa ꝼella merkr ꞇıl ſcıpa gerðar. ok þeır gera ſem konungr byðꝛ.
Nv er þar komeꞇ er meıſꞇarı galꞇeruſ er ꝩerſaꞇ heꝩer ſogo þeſſa ꝩıll enn nockoꞇ ręða vm ꞇılꞇekıoꝛ Alexanꝺrı
ok ſeger ſva. Hvar æꞇlar agırne þín eƞn mıkle alexanꝺer ſꞇaðar aꞇ nema. hon man allꝺregı ſoꝺꝺ

ꝩerða þo aꞇ þu ꝼaer allan heımeƞn vnꝺer þec lageꞇ. blecðꝛ erꞇu nu. þu ꝩıll eƞn buaz ꞇıl hernaðar.
en ꝩeızꞇ eıgı aꞇ þer er bueƞn ſa ꝺryckr er ſꞇoðꝩa mon þoꝛſꞇa þıƞnar mıclo ágırne. er þu heꝩer haꝼꞇ. þvıaꞇ
ſa eƞn ꝩanꝺe ſvıkare anꞇıpaꞇer er nu komıƞn ꞇıl babılonar. ok beʀ þar ſaman með ſınum ıaꝼnıngıom
þau rað er hann æꞇlar aꞇ þec ſcyle bıꞇa. Nv ꞇekr hann aꞇ áſaka hamıngıona. aꝩıꞇar hann oc ıamꝩel guðen ſıalꝼ.
ok mælır ſva. Hvı ervꞇ er guðen ſva oð oꝛðen. eða hvı ꝩıllꞇv hamıngıa bregðaz þınom ꝼoſꞇrſyne. ok þola
þaꞇ aꞇ hann ſe ſvıkıƞn. eꝼ þu maꞇꞇ eıgı gera ꝩıð þvı er oꝛlogen bıoða aꞇ alexanꝺer ſcyle braꞇꞇ laꞇaz. ger hann þo ꝩaran ꝩıð
ſvıken. ok kom þvı ꝩıð aꞇ hellꝺꝛ ꝩerðı honom ꝩapn en eıꞇr aꞇ ſcaða. þvıaꞇ með þeım heꝼer hann mıſgoꝛꞇ meſꞇ.
en ꝺauðe man ſa þyckıa ꝩeglegre. En ꝩera kann aꞇ guðen ꝼae eıgı ſıgraꞇ hann openberlıga. með ꝩapnum.
ok ꝩerðı þau með eıꞇrınv aꞇ ſꞇelaz a hann. ok þvı er honom ꝩırðılegra aꞇ laꞇaz hellꝺꝛ ꝼyrer eıꞇrı. aꞇ þa ma ſva
ꝩırða aꞇ guðen þyckız ꝩanꝼęr ꞇıl aꞇ ſıgra hann preꞇꞇalauſꞇ. Nu er apꞇr aꞇ ſnua ꞇıl ſoguƞnar. ok ꝼra þvı aꞇ
ſegıa aðꝛ en alexanꝺer laꞇız. aꞇ hamıngıan ok ꝼręgðen gerır hann eınꝩallz hoꝼðengıa yꝼer heımınvm.
þvıaꞇ ſıðan er ſpurðız vm ꝩeſꞇrhalꝼu heımſenſ. ok noꝛðꝛhalꝼv. aꞇ hann haꝼðe unꝺer ſec lageꞇ allꞇ aſıam. þa
ſꞇoð aullom hoꝼðengıom ſva mıkıl ogƞn aꝼ honom. aꞇ aller ꝩıllꝺu hellꝺꝛ þıona honom. en hęꞇꞇa ꞇıl aꞇ rıſa
ꝩıð. Oc ſva er ſagꞇ. aꞇ konungar ꝩeſꞇan oꝛ aꝼꝼrıca. aꝼ ſpanı ok ſıkıley. aꝼ ıꞇalıa ok noꝛðan vm ꝼıall. oꝛ ꝼranz
ok ſaxlanꝺı ꞇaka aller eıꞇꞇ rað. ok leıꞇa ſva aꞇ ſꞇoðꝩa hernað alexanꝺrı aꞇ þeır ſenꝺa meƞn ſına með ágeꞇom ſenꝺın-
gom ꞇıl hanſ ok breꝼum þeım er þaꞇ ꝩaꞇꞇa aꞇ þeır ꝩılıa aller honom þıona. ok þeır hoꝼðengıar gera marger ſına meƞn
ꞇıl hanſ með ſlıkvm ęrenꝺum. er unꝺarlecꞇ ma þıccıa aꞇ heyrꞇ heꝼðe naꝼn alexanꝺrı ſva ſem ungꞇ ꝩar hanſ rıkı.
Senꝺımeƞn konunganna ſꞇeꝼna ꞇıl babılonar. ok ꝩılıa þar bıða ꞇıl kvamo Alexanꝺrı. ok þa er Alexanꝺer ſpyʀ þeſſe ꞇıðenꝺe aꞇ allr
heımr ꝩıll ꞇıl hanſ luꞇa. ok ſenꝺe meƞn hoꝼðengıa bıða hanſ í babılone. þa ſcunꝺar hann þangaꞇ með her ſıƞn. Oc
nu rıðꝛ hann í borgena með mıclum príſ. borgarlyðreƞn gengr ímoꞇ honom. með allre blıðo ok ſınom bezꞇa bu-
naðe. Sıðan ſꞇeꝼner hann þıng. ok lęꞇr þa ſenꝺe menn na male ſıno. ganga þeır ꝼyrer hann. ok byrıa honom ſín
ęrenꝺe. ok þa er þeır haꝼa ſannaꞇ með ꝼogrom gıoꝼom er þeır haꝼa ꝼluꞇꞇ. ok ſeíƞꞇ er aꞇ ꞇelıa hvılıcar ꝩereꞇ haꝩa.
aꞇ allr heımr ꝩıll honom þıona. er ſagꞇ aꞇ hann haꝼe ſva ſvarað. Guðunum ſe þock er oſſ haꝼa geꝩeꞇ ıamꝩel
aꞇ ſıgra þęr boꝛger ok þau rıkı er ꝩer hoꝩom eıgı ſeꞇ ok þaꞇ er ok yðor hamıngıa ſeger hann ꞇıl ſenꝺe maƞna. eıgı
ſıðꝛ en ꝩar er þer haꝼeꞇ geꝼez vpp í ꝩarꞇ ꝩallꝺ barꝺagalauſꞇ. Eꝼ ꝺarıuſ konungr heꝼðe ꞇekeꞇ ſlıcꞇ rað.
þa ſcyllꝺa ec haꝩa mıðlað honom ſva mıkıꞇ rıkı ſem hann kyƞne ſıalꝼr aꞇ beıðaz. Ma þar ꞇaka
ſoƞn ꝺæmı ꞇıl er poruſ konungr er aꞇ ec kaƞn mıllꝺꝛ ꝩera þeım er mer ꝩılıa þıona þo aꞇ þeır ſe ꞇreger ꞇıl. en þeır
er þrauꞇarlauſꞇ ꝩılıa mıner meƞn geraz. ſcolo þaꞇ ꝼıƞna aꞇ ec ꝩıl ꝩnna þeım ꝼrelſıſ ꝼıre ſıƞn goðꝩılıa.
en eıgı þes aꞇ þeım þıcke þręlꝺome lıcꞇ aꞇ þıona alexanꝺro. Sıðan er hann haꝼðe ſva męllꞇ ꞇıl ſenꝺı maƞna.
þa røðır hann ꞇıl rıꝺꝺera ſıƞna. Margꝼallıga þock a ec yðꝛ aꞇ kvƞna. ok mıclo goðo a ec yðꝛ aꞇ aumbuna
þvıaꞇ þer haꝼıꞇ ſva mıkıꞇ ſꞇarꝼaꞇ með yðrom hvaꞇleıꞇk aꞇ oll ıoꝛð heꝼer þagnaꞇ í ꝩarv auglıꞇı.
Verðucꞇ er aꞇ ér haꝼıꞇ goðan hoꝼðengıa yꝩer yðr. meꞇ ec ok ſva aꞇ ec ſe maclegr aꞇ haꝩa ſlıka
rıꝺꝺera vnꝺer mer. Morgv ſıƞne haꝼıꞇ er þolaꞇ heıꞇꞇ eða kallꞇ ꝼırer mınar ſaker. haꝼeꞇ ér ok mıkıꞇ
í aꝼlaꞇ. þvıaꞇ yðoꝛ ſꞇoꝛꝩırkı er ſeınꞇ aꞇ ꞇelıa. er ſıgraꞇ haꝩeꞇ ꝺarıum ok porum. ok ıamꝩel rıſana ſıalꝼa. ok
þvıaꞇ nu er ner ecke ꝩıð aꞇ brıoꞇaz ı þeſſvm heımınum. þaꞇ er ꝩaʀ ꝼramı mege ꝩaxa ꝩıð. en oſſ hęꝩır

eıgı aꞇ ꝩaʀ hvaꞇleıcr ꝺoꝼne aꝼ aꞇꝼerðarleyſe. þa gerum ſva ꝩel ok leıꞇum þeırra er byggva aƞnan
heımeƞn. aꞇ ꝩar ꝼręgð ok krapꞇr laꞇe engıſ úꝼreıſꞇaꞇ þeſſ er ꞇıl ꝼremðar ſe. ok ꝩer megem
allan allꝺꝛ lıꝼa í loꝼlegrı ꝼraſogƞn þeırra. er ꝩar ſꞇoꝛꝩırkı ꝩılıa rıꞇaꞇ haꝩa. þaꞇ hoꝼum ꝩer leſeꞇ í
ꝼoꝛnum bocum. ok ꝼleırı ſe heımar en eıƞn. ok vıſꞇ unı ec þvı ılla er ec ſcal eƞn eıgı haꝼa ſıgraꞇ eıƞn ꞇıl
ꝼullz. Vıꞇuð er þaꞇ aꞇ rumꝩerıar rıꞇaðu ꝼyrer ſꞇunꝺu ꞇıl mın með þeım maƞne er emılıuſ heꞇ ok kaullo-
ðu mıc þa konung ſıƞn. en nu heꝩe ec ſpurꞇ aꞇ þeır ꝩılı ꝩıð oſſ rıſa. ok þvıaꞇ ec ꝩıl aꞇ ꝼullgoꝛꞇ ſe þaꞇ er
auke yðra ꝼręgð. þa ſcal nu þeſſu neſꞇ hallꝺa ꞇıl rumaborgar. ok brıoꞇa hana nıðꝛ. en herıa ſıðan í aƞnan
heım. Sva mælır alexanꝺer konungr ſlıꞇr ſıðan þıngıꞇ. ok er þa komıꞇ aꞇ kvellꝺı ꝺagſ. þaꞇ gerız þa ꝼyrſꞇ ꞇıl ꞇıðenꝺa.
aꞇ ſꞇıoꝛnurnar koma ſeınna vpp. ok geꝼa mıƞna lıoſ aꝼ ſer en þeırra naꞇꞇura er ꞇıl. Oc þær ſꞇıoꝛnoꝛ er
leıðſogu meƞn eru ꝩaner aꞇ marka í haꝼe ꞇıl ſꞇeꝼnu ſıƞnar. ſyna ſec eıgı á þeſſı noꞇꞇ. ok þvı þoꝛðu þeır
eıgı aꞇ ſıgla er þa ꝩoꝛo í hoꝼnum ſꞇaꝺꝺer. Sva ſynꝺe heımreƞn aꝼ ſer mıcla rygð ꝼyrer alexanꝺrı ſem hann ok oƞnoꝛ
ſcepna benꝺe burð hanſ með ſꞇoꝛom unꝺrum. þvıaꞇ þaƞn ꞇıma er hann ꝩar ꝼøꝺꝺꝛ ꝼellv ſꞇıoꝛnur oꝛ lopꞇenu. lamb
eıꞇꞇ mælꞇı á egıpꞇalanꝺe. ok høna klacðe ꝺreka. Arar íí boꝛðuz ok allan ꝺag þaƞn er hann ꝩar ꝼeꝺꝺꝛ ıꝩır
holl ꝼauður hanſ. Hvaꞇ heꝩer alexanꝺer maceꝺo þeſſ goꝛꞇ ſeger meıſꞇarı galꞇeruſ er guðen gremıaz honom. þann ꞇıma
er ágęꞇꞇ lıꝼ hans er ſem leꞇꞇaſꞇ. þar er þau bırꞇu ꝼırer ęꝩe hans með mıclum ſꞇoꝛmerkıvm. ec ſe ſeger hann. eꝼ haƞn
heꝼðe eıgı ſéꞇ oꝼſıonum yꝩer maƞnlıgu eðlı. ok þegeꞇ ꝼarſęllıga luꞇe með lıꞇꞇıllęꞇe. ok heꝼðe hann eıgı
ꝩeʀ boꝛeꞇ blıðu hamıngıoƞnar. en beıſcleıc. þa er meıre ꝩan aꞇ guðen heꝼðe hann eıgı laꞇeð ꝼırer
ꝩapnum nıga. ok eƞn ſıðꝛ ꝼırer eıꞇrınu er hverıo ꝩapne er grımmara. Ꝼra þvı er nu aꞇ ſegıa aꞇ noꞇꞇen
lıðꝛ aꝼ. ok ꞇecr aꞇ moꝛna. eıgı ꝼellr ꝺogg a ꝺag þaƞn moꝛgon. ok enger ꝼuglar ſyngıa. hellꝺꝛ ſyrgıa
þeır aꝼ þeım ꞇıðenꝺum er þeır ꝩıꞇa aꞇ þeƞna ꝺag muno ꝼram koma. ok ſva er ſagꞇ aꞇ ꝺagſꞇıarna haꝩe ꝼyrſꞇ
hoꝛꝩeꞇ aꝼ hımnınum þeƞna moꝛgon. ok þar kom aꞇ ſol raƞn vpp ok. þoaꞇ hon gerðe þaꞇ nauðeg. ok ſcamꞇ
haꝼðe hon ꝼareꞇ aðꝛ hon ꝩıll apꞇr ſnua ok ſeꞇıaz. aꞇ hon ſęı eıgı þau ꞇıðenꝺe. er oꝛlogen ꝩılıa aꞇ
ꝼram kome. aðꝛ en hon gange ꞇıl ꝩıðar. þo gengr ſolen um ſıðer epꞇer ſıƞne ꝩenıo. Nemðu ſꞇaðar ſeger
eıſꞇarı galꞇeruſ ꞇıl ſolareƞnar. eꝼ þu gengr þeƞna ꝺag epꞇer ꝩenıo. þa mon lıoſ grıckıa ſlocna aðꝛ en þu ſeꞇız.
u erv komnar enar eꝼſꞇo ſꞇunꝺer alexanꝺrı ok oꝛlogen ꝩılıa nu ꝼyr øngan mun aꞇ lengr ꝼreſꞇız ſa glępr
er ꝼram ꝩerðꝛ aꞇ koma. Rıkuleg veızla ꝩar buen í holl konungſenſ. ok ılmaðe hollen aꝼ enom ꝺyrſꞇom urꞇum.
þar kemr ſaman mıkıll mugr. herꞇogar ok hırðen. þar með ſenꝺımeƞn hoꝼðengıa aꝼ ollvm heı-
mınum. þa heꝩer konungr ꞇal ꝩıð ena ageꞇuſꞇu meƞn lenge ꝺagſ. ſıðan reıꝼır hann gıoꝼum meıre meƞn oc
mıƞnı alla þa er hann haꝼðe ꞇıl ſín boðeꞇ. Epꞇer þaꞇ leꞇr hann bera ꝩín í hollına. ok ꞇaca meƞn aꞇ ꝺrecka. ok ıaꝼnn·
ſcıoꞇꞇ ſem konungı ꝩar vpp ſcencꞇ. ok hann ꝺrack aꝼ kerınu. þa keƞner hann aꞇ eıꞇr ꝼellr vm allan lıkam hanſ.
ok þegar ꝩerðꝛ aꞇ bua rekıu hans. þvıaꞇ mıclu ꝼeʀ ſoꞇꞇen með meıre ákeꝼð en hann mege vpp ſıꞇıa.
v gerız ıllr kuʀ í lıðenu. þo ꝩenꞇa marger aꞇ hamıngıan myne eƞn ſem ꝼyʀ hıalpa ſınum ꝼoſꞇr-
ſyne. ok hepꞇer þaꞇ harmıƞn nockoꞇ. En ſıðan er ęðꝛ ſu er pulſuſ heıꞇer. gaꝼ aꝼ ſer ſcyr merkı. aꞇ konungr
æꞇꞇe ſcamꞇ ulıꝼaꞇ. þa lęꞇr hann bua ſer reckıu á mıðıu hallar golꝼıno. ꝺrıꝼr þangaꞇ aꞇ ſıðan
herreƞn ſva hveʀ ſem komaz ma. konungr lıꞇaz þa um. ok ſer hverſv hırðen ſꞇenꝺꝛ harmþruꞇen ıꝩer honom.

ok þa męler hann. Hvar mon ꝼıƞnaz þa er ec ꝼer aꝼ heımınum maclegr hoꝼðenge ſlıkum ꝺrengıom. Yꝼreꞇ
lenge heꝼe ec nu raðeꞇ ꝼıre ıarðrıkı. heꝼer hamıngıan ecke ſparaꞇ ꝩıð mec ꞇıl þeſſa heımſ meꞇ-
naðar. Leıðez mer nu aꞇ onꝺ mın ſe lengr lucð ı ꝺauðlegvm lıcam. þoaꞇ ec haꝼa ꝩereꞇ her ꞇıl mıkılſ
raðanꝺe. þvıaꞇ heðan íꝼra man ec raða ꝼyrer hımınrıkı. ok ſamer mer eıgı aꞇ ꝺrepa henꝺe ꝩıð þeırre
ſømð er ec em ꞇıl kallaðꝛ. er herra ıupıꞇer ꝩıll aꞇ ec ſcıpa með honom leynꝺum luꞇum ok oꝛlogom manna. Vera kaƞn
aꞇ ꞇıpheuſ ok aðrer ıoꞇnar ꝩılı eƞn ꝼreıſꞇa aꞇ herıa á hımnabuana. ok þıcke nu auðſoꞇlıgra en ꝼyʀ
er ıupıꞇer gerız ørꝩaſı ꝼırer ellı ſacer aꞇ ꝩıƞna rıkı hanſ. ma ok ꝩera aꞇ barꝺaga guðeꞇ herra marſ oꞇꞇız aꞇ
heyıa oꝛroſꞇu ꝩıð ıoꞇna an mınu ꝼulꞇıngı. ok ꝩılı þvı ſıalꝼr ıupıꞇer ok oƞnoꝛ hımnaguðen heımꞇa mec
ꞇıl ſın. aꞇ ec ꝩerıa rıke þeırra. ok hırðe þau meıʀ um ſına nauðſyn. en ꝩılıa mıƞn. þoaꞇ ec ꝩıllꝺa eıgı
ſcılıaz ꝩıð yðꝛ goðer ꝺrenger. Sva meler hann. ok þa ſpyrıa herꞇogar ok aðrer hoꝼðengıar með mıclum
moðe harmþrungenſ hugar. hverıom hann ꝩıllꝺe geꝼa epꞇer ſec konungꝺom ıꝩer ıarðrıke. en hann ſvarar. Vere
ſa konungr yðaʀ er bazꞇ er ꞇıl ꝼalleƞn ok maclegaſꞇr aꞇ raða ſva mıclo rıke. Epꞇer þaꞇ er hann haꝼðe ſva mælꞇ
mıſſer hann malſenſ. ok þa ꝺregr hann ꝼıngrgull aꝼ henꝺe ſer. ok ꝼęr herꞇoga þeım er perꝺıcaſ heıꞇer. ok ꝩırðu
marger aꝼ þvı ſva. aꞇ hann ꝩıllꝺe þeƞna kıoſa ꞇıl konungſ epꞇer ſec. ok þegar epꞇer þaꞇ ꝩerða þau mıclu ꞇıðen-
ꝺe. aꞇ alexanꝺer konungr lęꞇr lıꝼ ſıꞇꞇ. ok ſa harmr er marger hoꝼðu nockoꞇ hvlıꞇ meðan er þeır ꝩenꞇv
konunge lıꝼſ bırꞇer ſec nu með ꝼullu. þvıaꞇ þaꞇ ma ꝩel ęꞇla hverſv ſlıcr hoꝼðenge monꝺe harmꝺauðe
vera ſınvm monƞum. Epꞇer ꝺauða konungſ meler ſva meıſꞇarı ɢalꞇeruſ í ſıƞne boc. Sællꞇ vęre maƞnkyneꞇ eꝼ þaꞇ heꝼðe
ıaꝼnan ꝼırer augum ſer hımneſca luꞇe. ok oꞇꞇaðez ſına ꝺauða ſꞇunꝺ. er opꞇlıga kemr þa er mıƞnzꞇ
ꝩarer. ıaꝼnꝩel ꞇıgnum ſem úꞇıgnum. en ꝩar hugſan ok aſꞇunꝺan er ſu ıðulegaʀ. er ſalıƞne hagar
ꞇıl mıkılſ haſca. þaꞇ er aꞇ aꝼla með ollu koſꞇge ꝼıar ok ꝼręgðar ok ſuıpulla ſømða er nu ꝼıƞnaz
auðuellıga ꝩıð ꝼenu ꝼalar. ok aꞇ ꝩer ꝼaem þeſſa luꞇe hırðum ꝩer líꞇꞇ vm hvaꞇ ꝩer ꝩıƞnum
ꞇıl. margr leggr lıꝼeꞇ á ok lęꞇr ꝼyʀ en hann ꝼıƞne þaꞇ er hann ꝩıll. Vera kaƞn ſva aꞇ agıarnn ꝩıle
ꝼıƞne þeꞇꞇa allꞇ er hann ꝼeʀ aꞇ leıꞇa. ok maðreƞn unır ſer nu ꝩıð ꝼremð ok ꝼe. ꝩıð ſømð ok ſęlo.
er hann heꝼer ſer aꝼlaꞇ. Se herna. þa kemr ſcıoꞇr ꝺauðe. ok kıpper ꝼra maƞnınum ollu þvı er hann heꝼer ꞇıl ſꞇun-
ꝺaꞇ alla ſína ęꝼı. Slıc ꝺemı geꝼr aꝼ ſer þeſſe eƞn mıcle alexanꝺer er allr heımr þoꞇꞇe ſer oꝼ lıꞇıll
ꝩera ꞇıl aꞇ haꝼa ꝩallꝺ ıꝩer. ok nu ꝩınnz honom ſv ıoꝛð aꞇ lıgıa á. er hon er v ꝼoꞇa long. Sa konungr er
ꞇholomeuſ heꞇ. ok leſıꞇ er aꞇ hloꞇeꞇ haꝼı egıpꞇalanꝺ í luꞇſcıpꞇe epꞇer alexanꝺrum leꞇ ꝼlyꞇıa
ſıðan lıkama hanſ ꞇıl þeırrar boꝛgar er alexanꝺrıa heıꞇer. ok naꝼnn heꝼer ꞇekeꞇ aꝼ hanſ 000
þar ꝩırðulıga um bua. Nu gengr ſol í ęgı ſeger meıſꞇare galꞇeruſ ꝩıð oꝛðen þeſſ0000
lycr hann þar aꞇ ſegıa ꝼra alexanꝺro magno. ok ſva ſa er ſnueꞇ heꝼer í ſına ꞇungo
